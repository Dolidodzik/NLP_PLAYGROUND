member_id,first_last_name,club,statement
118,Małgorzata Gromadzka,KO,"Informuję, że dziś odbędą się posiedzenia Komisji:
- Gospodarki i Rozwoju wspólnie z Komisją Zdrowia - godz. 10.30,
- Regulaminowej, Spraw Poselskich i Immunitetowych - godz. 10.30,
- Nadzwyczajnej do spraw zmian w kodyfikacjach - godz. 10.45,
- do Spraw Petycji - godz. 11,
- do Spraw Służb Specjalnych - godz. 11,
- Etyki Poselskiej - godz. 11,
- Finansów Publicznych - godz. 11,
- Gospodarki Morskiej i Żeglugi Śródlądowej - godz. 11,
- Ustawodawczej - godz. 11.15,
- Kultury i Środków Przekazu - godz. 12,
- do Spraw Petycji - godz. 13,
- do Spraw Unii Europejskiej wspólnie z Komisją Spraw Zagranicznych - godz. 
13,
- Infrastruktury - godz. 13,
- Łączności z Polakami za Granicą - godz. 14,
- Polityki Senioralnej - godz. 15,
- Zdrowia - godz. 15,
- Ochrony Środowiska, Zasobów Naturalnych i Leśnictwa - godz. 15.30,
- Infrastruktury - godz. 16,
- do Spraw Kontroli Państwowej - godz. 17,
- Polityki Społecznej i Rodziny - godz. 17,
- Finansów Publicznych - godz. 17.30,
- Sprawiedliwości i Praw Człowieka - godz. 18. Dziękuję."
95,Anna Gembicka,PiS,"Bardzo dziękuję.
Panie Marszałku! Wysoka Izbo! Składam wniosek przeciwny, bo poseł Sachajko 
chyba nie słyszał ostatniej wypowiedzi jednego z ministrów rządu Donalda 
Tuska. Otóż ten minister stwierdził, że rolą prezydencji w Unii Europejskiej 
nie jest forsowanie polskich interesów. Zgodnie z tą zasadą Donald Tusk 
ustalił priorytety dla polskiej prezydencji, opublikowane ostatnio przez 
Komisję Europejską, w których rząd premiera Tuska nawołuje do wdrożenia paktu 
migracyjnego oraz szybszej implementacji zielonego ładu. Mało tego, na 
wiceministra Donald Tusk powołał człowieka finansowanego w przeszłości przez 
organizację ufundowaną przez niemiecki rząd, która to organizacja tuż przed 
rosyjską agresją na Ukrainę nawoływała do wyrzucenia Polski z NATO i 
wycofania z naszego kraju wojsk amerykańskich. Może dlatego szczyt dotyczący 
bezpieczeństwa nie odbędzie się w Warszawie. Parafrazując Rafała 
Trzaskowskiego: Po co robić szczyt w Warszawie (Dzwonek), jak można w 
Brukseli? Tylko Polski szkoda. (Oklaski)"
442,Adrian Zandberg,Razem,"Wysoka Izbo! Ja także prosiłbym o przerwę, żeby pan premier raczył stawić się 
w Sejmie i wytłumaczyć, co się dzieje na polsko-niemieckiej granicy. 
(Poruszenie na sali) Zaczął się kolejny rok, a nasi obywatele są tam 
traktowani, jak byśmy byli Europejczykami drugiej kategorii. Pan premier 
ostatnio w paru sprawach zmieniał diametralnie zdanie, więc czasem trudno za 
tym nadążyć, ale mam nadzieję, że pan premier nadal popiera integrację 
europejską. Ja w każdym razie wierzę w Unię, ale Unia musi opierać się na 
zasadach równych dla wszystkich. Nie może być kraju, w którym wolno te zasady 
łamać, a Republika Federalna dzisiaj niestety robi sobie żarty z Schengen. 
Wróciły szlabany, są kolejki na granicy. Przyczyna jest bardzo prosta: 
słabnący niemiecki rząd potrzebował teatrzyku na potrzeby wewnętrznej 
kampanii wyborczej. Swoją drogą, proszę państwa - ku pamięci tych, którzy 
chcą małpować skrajną prawicę - w niczym mu to nie pomogło.
Drodzy Państwo! Jesteśmy poważnym krajem, objęliśmy prezydencję w Unii 
Europejskiej, więc szanujmy się. Ludzie, którzy mieszkają przy granicy 
(Dzwonek), oczekują, że rząd podejmie w ich obronie realne, a nie pozorowane 
działania. Skoro potrafiliśmy dać prztyczka Węgrom, to pokażmy, że umiemy 
stanąć w obronie naszych obywateli...
Marszałek:
Dziękuję.
Poseł Adrian Zandberg:
...kiedy Berlin nie traktuje ich w porządku. Naprawdę dość już tchórzenia w 
tej sprawie. Dziękuję. (Oklaski)"
191,Anna Krupka,PiS,"Panie Marszałku! Wysoka Izbo! 2 tygodnie temu ze łzami w oczach patrzyliśmy 
na tragiczny zamach terrorystyczny w Magdeburgu. Jego sprawcą był imigrant z 
Arabii Saudyjskiej. W państwach Europy Zachodniej, które szeroko otworzyły 
drzwi dla migrantów, akty terroru, wzrastająca przestępczość, okrutne gwałty 
na kobietach to smutna rzeczywistość, której my w Polsce nie chcemy. My, 
Polki, pragniemy spełniać marzenia, a nie obawiać się o nasze bezpieczeństwo. 
Donald Tusk poprzez zgodę na pakt migracyjny chce nam zafundować w Polsce 
Magdeburg. Jedno mówi, drugie robi - i jak zawsze kłamie. 11 grudnia 
przedstawiciele rządu Tuska przyjęli w ramach uzgodnień trzech najbliższych 
prezydencji unijnych dokument nawołujący do szybkiego przyjęcia paktu 
migracyjnego. (Dzwonek) Dlatego składam wniosek o natychmiastową informację 
prezesa Rady Ministrów i wypowiedzenie szkodliwego dla bezpieczeństwa Polek i 
Polaków paktu migracyjnego. (Oklaski)"
241,Sławomir Mentzen,Konfederacja,"Szanowny Panie Marszałku! Wysoka Izbo! Donald Tusk się nie chwali, więc ja 
poinformuję, że 11 grudnia rząd Donalda Tuska podczas uzgodnień trzech 
najbliższych prezydencji Unii Europejskiej stwierdził, że w ramach naszej 
prezydencji będzie pracował nad wdrożeniem paktu migracyjnego oraz szybką 
implementacją zielonego ładu. Będzie pracował nad tym, żebyśmy olbrzymim 
kosztem do 2050 r. osiągnęli neutralność klimatyczną. Będzie pracował nad 
tym, żeby przenosić do Polski nielegalnych imigrantów z całej Europy. Rząd 
Donalda Tuska będzie przenosił dobrze płatne miejsca pracy dla inżynierów 
prosto do Azji i w zamian za to będzie przenosił do Europy inżynierów prosto 
z Afryki. To nie ma żadnego sensu. Będziecie pracować nad zwiększaniem 
kosztów życia, nad zmniejszeniem konkurencyjności naszego przemysłu. W Polsce 
Donald Tusk mówi, że będzie sprzeciwiał się zielonemu ładowi, że to jest 
szkodliwe dla przemysłu, a gdy tylko wyjedzie za Odrę, od razu realizuje 
interesy Brukseli. W życiu są pewne tylko trzy rzeczy: śmierć (Dzwonek), 
podatki i to, że Platforma oszuka swoich wyborców. (Oklaski)"
317,Jakub Rutnicki,KO,"Bardzo dziękuję.
Panie Marszałku! Wysoka Izbo! Skala hipokryzji, która tutaj ze strony PiS-u 
jest przedstawiana, jest absolutnie porażająca.
(Głos z sali: Ooo...)
Pan Wojciechowski, wasz komisarz do pewnego czasu, potem już nawet nie chciał 
odbierać telefonów od pana Jarosława Kaczyńskiego, to twórca zielonego ładu. 
Wszystko, szanowni państwo, zaczęło się w Warszawie. (Oklaski) PiS stworzył 
zielony ład, a teraz chcecie z tym walczyć. Absolutny wstyd!
(Głos z sali: Nieprawda!)
Pani Poseł! Pani Minister! To wasz wiceminister spraw zagranicznych pan 
Wawrzyk stworzył wielki system handlowania wizami, które można było kupić 
nawet na targu w Afryce. (Oklaski)
(Głos z sali: Nieprawda!)
Wy macie czelność o tym mówić? Wstyd, szanowni państwo, wstyd. Panie Mentzen, 
pana teksty - total przypał. (Oklaski)"
191,Anna Krupka,PiS,"Panie Marszałku! Wysoka Izbo...
(Poseł Piotr Kaleta: Głośno!)
Pan poseł Rutnicki jak zwykle kłamie. To jest jego stara i absolutnie 
nieprawdziwa śpiewka o wizach. (Oklaski) Jedno mówicie, drugie robicie. Tusk 
zgodził się na pakt migracyjny, a 11 grudnia wasi przedstawiciele wnieśli...
(Poseł Joanna Borowiak: Głosowali.)
...przyjęli dokument nawołujący do jak najszybszego przyjęcia paktu 
migracyjnego. Fundujecie nam drugi Magdeburg. (Oklaski)"
317,Jakub Rutnicki,KO,"Szanowni Państwo! Wiecie, ile wiz przez 4 lata za czasów PiS-u zostało 
przygotowanych dla ludzi ze Wschodu? 3,6 mln. To jest wasza liczba. To więcej 
niż wszystkie kraje Unii Europejskiej razem wzięte. I bijecie brawo. 3,6 mln.
(Głos z sali: Ooo...)
(Głos z sali: Trzy, dwa, jeden - koniec.)"
371,Adam Szłapka,KO,"Panie Marszałku! Wysoka Izbo! Ponad 20 lat temu Polska weszła do Unii 
Europejskiej. Od 1 lipca 2011 r. pierwszy raz objęła prezydencję w Radzie 
Unii Europejskiej. To był zupełnie inny czas, był wtedy bardzo wyraźny 
podział na nowe państwa Unii Europejskiej. Wszystkim wtedy zależało, żeby 
pokazać się jako państwo, które da radę przeprowadzić prezydencję, i 
faktycznie tamta prezydencja pokazała Polskę w bardzo dobrym świetle.
Dzisiaj, po tych 21 latach naszej obecności w Unii Europejskiej Polska jako 
duże, ludne państwo z silną gospodarką i pozycją w Europie, po pierwsze, nie 
musi niczego udowadniać. Po drugie, co jest najważniejsze w tej całej 
sytuacji, Europa i świat w 2025 r. są zupełnie inne niż Europa i świat w 2011 
r. I to wpływa na to, jak będzie wyglądała nasza prezydencja i na 
przygotowanie naszej prezydencji. Przed Europą i światem w 2025 r. stoi 
gigantyczne wyzwanie. Trwająca pełnoskalowa inwazja Rosji na Ukrainę i 
agresywna postawa Rosji w stosunku do całego świata zachodniego i Unii 
Europejskiej, niepokoje na Bliskim Wschodzie, niestabilność na kontynencie 
europejskim, zmiana instytucjonalna w Stanach Zjednoczonych - to wszystko 
sprawia, że przed polską prezydencją są niezwykłe wyzwania.
Prezydencja nie może być jednak celem samym w sobie, ale musi być narzędziem, 
środkiem do tego, żeby realizować politykę. Dziś, gdy rozmawia się z 
partnerami w Europie, widać, że wszyscy mają świadomość tego, jak wielkie są 
wyzwania przed Unią Europejską i przed Polską. Nikt jednak nie patrzy na 
polską prezydencję z obawami, ale wszyscy patrzą na naszą prezydencję z 
nadzieją. To, co jest naszym celem, to przede wszystkim to, żeby po tym 
krótkim pół roku cała Europa mówiła polskim głosem. To jest najważniejsze. 
Dlatego przygotowując program prezydencji w Radzie Unii Europejskiej, przede 
wszystkim chcieliśmy się skupić na tym, co jest dzisiaj z punktu widzenia 
całej Europy najważniejsze. A najważniejsze jest to, żeby Europa wzięła 
odpowiedzialność za nasze bezpieczeństwo. Hasłem naszej prezydencji przez 
najbliższe pół roku będzie więc bezpieczeństwo Europy.
Gdy mówimy o bezpieczeństwie i naszych priorytetach, nie chcemy, by były one 
tylko elementem dyskusji, debaty czy priorytetem Unii Europejskiej przez 
najbliższe 56 miesięcy, kiedy Polska będzie sprawowała prezydencję w Radzie 
Unii Europejskiej. To jest inwestycja w przyszłość. Chcemy zmienić podejście 
państw członkowskich i instytucji Unii Europejskiej, chcemy skupić się przede 
wszystkim na bezpieczeństwie. Oczywiście bezpieczeństwo jest pojęciem bardzo 
szerokim, które obejmuje wszystkie dziedziny naszego życia, dlatego chcemy 
skupić się na bezpieczeństwie w siedmiu wymiarach.
Program, który państwo dostali, program 6-miesięczny naszej prezydencji, jest 
oczywiście jako dokument podzielony zgodnie z funkcjonowaniem poszczególnych 
rad sektorowych i ministrów, którzy w imieniu Unii Europejskiej, w imieniu 
Rady Europejskiej będą poszczególne formaty Rady prowadzić. Natomiast ja chcę 
się skupić na tym, na czym każdy minister prowadzący dany program Rady będzie 
się skupiał, czyli na tych dużych priorytetach naszej prezydencji, naszego 
programu.
To jest przede wszystkim bezpieczeństwo. Po pierwsze, bezpieczeństwo 
zewnętrzne. Nikogo obecnie nie trzeba przekonywać do tego, że nie ma nic 
ważniejszego niż bezpieczeństwo zewnętrzne Europy w kontekście zagrożeń 
związanych z Rosją. To jest przede wszystkim rozwijanie zdolności obronnych 
Unii Europejskiej, skupienie się na rozwoju przemysłu obronnego Unii 
Europejskiej oraz rozwijanie infrastruktury wojskowej, infrastruktury 
podwójnego zastosowania. To jest coś, na czym Europa musi się skupić. To jest 
także realizowanie inicjatyw wspólnych, takich jak Tarcza Wschód czy 
europejska linia obrony, po to żeby Europa była bezpieczniejsza. Pracujemy 
już z komisarzem Kubiliusem. W pierwszych miesiącach naszej prezydencji 
pojawi się przygotowana przez Komisję Europejską biała księga dotycząca 
obronności. Będziemy prowadzić tę dyskusję tak, żeby i w przyszłych 
wieloletnich ramach finansowych, i już teraz w najbliższym budżecie 
znajdowały się pieniądze na to, żeby inwestować w naszą obronność.
Bezpieczeństwo zewnętrzne to też - to jest niezwykle ważne z punktu widzenia 
naszego bezpieczeństwa - zacieśnianie współpracy Europy, w tym oczywiście 
Polski, ze Stanami Zjednoczonymi i z NATO. To jest fundament naszego 
bezpieczeństwa. Relacje Europy ze Stanami Zjednoczonymi to coś więcej niż 
sojusz, to wspólnota wartości, bliska współpraca także w dziedzinie 
gospodarczej. Bezpieczeństwo zewnętrzne to również wsparcie Ukrainy. 
Pozostajemy zdeterminowani do tego, żeby wszechstronnie wspierać Ukrainę. Ale 
to także odstraszanie przeciwników. Naszym celem będzie wzmacnianie i 
przedłużanie sankcji wobec Rosji, przygotowanie kolejnych pakietów, takich, 
które będą dotkliwe dla agresora. Bezpieczeństwo zewnętrzne to także 
zwiększanie stabilności sąsiedztwa i otoczenia Unii Europejskiej. Na czas 
naszej prezydencji przypadną ważne dyskusje na temat rozszerzenia. Chcemy być 
w tym przypadku aktywni na kierunku zarówno ukraińskim i mołdawskim, jak i 
Bałkanów Zachodnich. Zależy nam na tym, żeby przynajmniej pierwszy klaster - 
chodzi o sprawy fundamentalne związane z Ukrainą - został otwarty podczas 
naszej prezydencji.
Bezpieczeństwo to także bezpieczeństwo wewnętrzne, na którym chcemy się 
skupić. To jest wspólna walka i koordynacja w odniesieniu do zagrożeń 
hybrydowych. Chyba nikt nie ma żadnych wątpliwości, że musimy wspólnie 
przeciwdziałać tym zagrożeniom, z którymi mamy do czynienia, szczególnie 
zagrożeniom hybrydowym na naszej wschodniej granicy. Już konkluzje Rady 
Europejskiej z października 2024 r. wyraźnie wskazują na to, jak ważna jest 
walka z instrumentalizacją migracji, która jest wykorzystywana jako broń. 
Bezpieczeństwo wewnętrzne to bardzo jednoznaczne strzeżenie granic i walka z 
nielegalną migracją, która będzie naszym priorytetem. Zajmiemy się także 
prawidłowym funkcjonowaniem strefy Schengen, która jest jednym z fundamentów 
funkcjonowania Unii Europejskiej. Naszym zadaniem powinno być strzeżenie 
granicy zewnętrznej, a strefa Schengen powinna funkcjonować. Bezpieczeństwo 
wewnętrzne to też walka z aktami sabotażu, z którymi mamy do czynienia na 
całym terenie Unii Europejskiej, przestępczością zorganizowaną i terroryzmem. 
Ale to także wspólne zapobieganie katastrofom naturalnym, takim, z jakimi 
mieliśmy do czynienia chociażby w Polsce pod koniec zeszłego roku czy w 
Hiszpanii, i walka z ich skutkami.
Tutaj cały czas mowa była o takim twardym bezpieczeństwie, bezpieczeństwie 
zewnętrznym i wewnętrznym, ale częścią tego bezpieczeństwa, niezwykle istotną 
z punktu widzenia przyszłości Unii Europejskiej, jest także bezpieczeństwo 
informacyjne. Chodzi o działania wrogie wobec Unii Europejskiej. Autokracje, 
szczególnie Rosja, wydają miliony na to, żeby prowadzić wobec państw 
europejskich działania dezinformacyjne, żeby wpływać na procesy polityczne, 
które się w Europie dzieją, żeby manipulować, dezinformować, żeby doprowadzać 
do podziałów, do polityki niechętnej wobec Unii Europejskiej. To jest coś, w 
czym powinniśmy razem współpracować, to jest coś, co już wspólnie z 
partnerami z Trójkąta Weimarskiego podjęliśmy i czym będziemy się zajmować w 
czasie naszej prezydencji. Oczekujemy też na przedstawienie przez Komisję 
Europejską propozycji tarczy demokratycznej. Bezpieczeństwo informacyjne to 
jest inwestycja w bezpieczeństwo i odporność demokracji jako takiej.
Niezwykle ważnym elementem bezpieczeństwa, którym również będziemy się 
zajmować, jest bezpieczeństwo energetyczne. Myślę, że to było od początku 
priorytetem wszystkich rządów w Polsce, tak też przygotowywały to poprzednie 
rządy, a pan premier Donald Tusk jako przewodniczący Rady Europejskiej 
proponował unię energetyczną. To, czym przede wszystkim chcemy się zająć, to 
całkowite odejście od importu energii z rosyjskich źródeł, które są 
zagrożeniem z punktu widzenia naszego bezpieczeństwa i stabilności 
europejskiej. A poza tym nie możemy doprowadzać do sytuacji takiej, że wrogie 
państwa, takie jak Rosja, finansują swoje wrogie działania poprzez eksport 
swoich produktów energetycznych do państw europejskich. Ale to także 
działania na rzecz wzrostu bezpieczeństwa fizycznego i cybernetycznego 
infrastruktury energetycznej. Tak jak wskazywałem, mówiąc o bezpieczeństwie 
wewnętrznym, mamy do czynienia w Unii Europejskiej z aktami sabotażu, z 
którymi musimy walczyć. Nie ma żadnych wątpliwości, że bezpieczeństwo 
infrastruktury krytycznej, także energetycznej, musi być naszym priorytetem. 
Bezpieczeństwo energetyczne to także zapewnienie wszystkim państwom, 
przedsiębiorstwom i obywatelom dostępnej i taniej energii w Unii 
Europejskiej. Jeśli chcemy, by Europa była konkurencyjna, musimy pracować w 
taki sposób, żeby energia w Europie była tania. (Oklaski)
Z tym związany jest także kolejny rodzaj bezpieczeństwa, bezpieczeństwo 
ekonomiczne. Nie będzie bezpieczeństwa fizycznego, nie będziemy w stanie 
inwestować w nasze zdolności obronne, w przemysł obronny, kiedy nie będzie 
nas na to stać. Żeby nas było na to stać, musimy być konkurencyjni, Europa 
musi znowu być konkurencyjną. Jesteśmy wspólnie, jako wspólny rynek, jedną z 
największych gospodarek świata z bardzo dużym potencjałem. To, co my chcemy 
proponować w czasie naszej prezydencji, to zmiana myślenia, zmiana 
paradygmatu, to odejście od gospodarki zakazów, nakazów i nadmiernych 
regulacji na rzecz inwestycji w nowe technologie, inwestycji w odnawialne 
źródła energii, zachęt przedsiębiorców do inwestowania i uwalniania 
gospodarki w taki sposób, żeby kapitał europejski był inwestowany w Unii 
Europejskiej. Skoncentrujemy się na znoszeniu barier i obciążeń 
biurokratycznych, ale także będziemy chcieli się skupić na wzmocnieniu i 
kontynuowaniu dobrej polityki spójności. Dobra polityka spójności jest zawsze 
korzystna dla całej Unii Europejskiej, niezależnie od tego, czy jest się 
płatnikiem netto czy beneficjentem, dlatego zależy nam na tym, żeby Europa 
rozwijała się równomiernie.
Bezpieczeństwo to także bezpieczeństwo żywnościowe. Wszyscy doskonale zdajemy 
sobie sprawę, że by czuć się bezpiecznie musimy być suwerenni, jeśli chodzi o 
produkcję żywności. Tutaj podstawą zawsze była i będzie wspólna polityka 
rolna. Musimy dyskutować o tym jak wspólną politykę rozwijać, żeby wspierać 
europejskie rolnictwo, ale także pilnować tego, żeby było odporne na 
nieuczciwą konkurencję państw trzecich. Dlatego wszystkie działania i 
inicjatywy, które będą ograniczały i wpływały niekorzystnie na 
konkurencyjność europejskiego rolnictwa będziemy odrzucać. Z tym związane 
oczywiście jest także bezpieczeństwo zdrowotne. Myślę, że po tragedii, jaką 
była pandemia, nikt nie ma wątpliwości, że w takich sprawach jak zdrowie 
powinniśmy bardzo blisko współpracować jako państwa europejskie i chcemy to 
przedstawić w czasie dyskusji podczas różnych formatów rady. Przede wszystkim 
chodzi o to, by zapewnić debatę na temat dostępności leków krytycznych w Unii 
Europejskiej, ale także bezpieczeństwa łańcuchów dostaw. Kwestia dostępności 
i odporności na różnego rodzaju zawirowania rynkowe musi być priorytetem Unii 
Europejskiej. My, jako Europa, nie możemy być uzależnieni od państw w 
dostępności leków krytycznych czy substancji czynnych. Bezpieczeństwo 
zdrowotne to także troska o dobrostan obywateli. Dlatego w czasie naszej 
prezydencji skoncentrujemy się także na sposobach poprawy zdrowia 
psychicznego, przede wszystkim dzieci i młodzieży.
Szanowni Państwo! Przed Europą stoi bardzo wiele wyzwań. Unia Europejska 
powstała jako projekt pokoju i dobrobytu. Nasze 20 lat w Unii Europejskiej 
pokazało, że Polska potrafiła wykorzystać ten czas i odnieść sukces, przede 
wszystkim gospodarczy. Rozwój Polski przez te ostatnie 20 lat był gigantyczny 
i pokazują to liczby, np. dziesięciokrotny wzrost produktów rolnych. Dziś, 
jeśli chcemy, żeby Europa dalej pozostawała projektem pokoju i dobrobytu, 
musimy wziąć wszyscy wspólnie za to odpowiedzialność. Dlatego celem polskiej 
prezydencji jest to, żeby te pół roku rozpoczęło poważne myślenie w Unii 
Europejskiej o bezpieczeństwie, poważne inwestycje w nasze wspólne 
bezpieczeństwo i poważne myślenie o tym, by Europa jako całość skupiała się 
na tym, co jest najważniejsze: bezpieczeństwie i kwestiach związanych z 
konkurencyjnością. (Dzwonek) Jeśli chcemy być bezpieczni, musimy także skupić 
się na naszej konkurencyjności i na tym skupi się sześciomiesięczna 
prezydencja Polski w Radzie Unii Europejskiej. Bardzo dziękuję. (Oklaski)"
378,Szymon Szynkowski vel Sęk,PiS,"Panie Marszałku! Panie Ministrze! Pani Minister! Wielce Szanowni Państwo 
Posłowie! Prezydencja nie jest celem samym w sobie, powiedział pan minister w 
swoim wystąpieniu. Jest narzędziem do tego, żeby realizować ważne dla nas 
elementy polskiej polityki zagranicznej. I ja z tym twierdzeniem również się 
utożsamiam. Prezydencja zdarza się raz na niespełna 14 lat. Nasze 
przewodnictwo w Radzie Unii Europejskiej będzie miało miejsce dopiero po raz 
drugi w trakcie ponad dwudziestoletniej obecności Polski w Unii Europejskiej 
i nie powinniśmy patrzeć na nie jak na okres do szczególnego świętowania, 
tylko jak na okres, który należy jak najskuteczniej wykorzystać do realizacji 
polskich interesów. Zasadnicze pytanie, które należy postawić, to czy polski 
rząd, reprezentowany w sprawach europejskich przez pana ministra Adama 
Szłapkę dobrze przygotował się do tego okresu i czy program naszej 
prezydencji w Radzie Unii Europejskiej daje szansę na to, żeby rzeczywiście 
była ona narzędziem realizacji ważnych dla Polski celów na arenie 
europejskiej.
(Poseł Krzysztof Truskolaski: Odpowiedź brzmi: Tak.)
Żeby można było mówić, że mamy do czynienia z takim narzędziem, rzeczywiście 
trzeba mieć instrumentarium. Instrumentarium w dyplomacji za pomocą którego 
można ważne, wcześniej zdefiniowane cele realizować. W pierwszej części 
mojego wystąpienia chciałem się odnieść do tego instrumentarium i 
odpowiedzieć na pytanie, czy je dzisiaj posiadamy, czy też go w trakcie tej 
prezydencji nie posiadamy. Kiedy rozpoczynaliśmy przygotowania do polskiej 
prezydencji w Radzie Unii Europejskiej, chcieliśmy zabiegać o zbudowanie 
takiego instrumentarium i m.in. taką szansą mogłaby być realizacja przez 
Polskę w Warszawie szczytu Unia Europejska - Stany Zjednoczone. Wiedzieliśmy 
doskonale, że Polska prezydencja przypada w czasie szczególnym, w czasie 
dającym szczególne możliwości, tuż po wyborze nowej Komisji Europejskiej, po 
wyborze nowego wysokiego przedstawiciela do spraw zagranicznych i 
bezpieczeństwa, po wyborze nowego szefa Rady Europejskiej. My jeszcze w 
czasie naszych przygotowań nie wiedzieliśmy, kto będzie nowym szefem Rady 
Europejskiej, nowym wysokim przedstawicielem. Rząd Donalda Tuska już w 
trakcie ostatnich miesięcy przygotowań to wiedział. Nie wiedział, kto wygra 
wybory w Stanach Zjednoczonych, ale wiedział, że nowy prezydent rozpocznie 
swoje urzędowanie 20 stycznia i że to będzie jeden z dwóch kandydatów, i 
trzeba się na te dwa warianty przygotować. W związku z tym zrealizowanie tego 
i zabieganie o to u przewodniczącego Antónia Costy, żeby zorganizować w 
Polsce, w Warszawie szczyt Unia Europejska - Stany Zjednoczone, wydawało się 
oczywistością. Dzisiaj już wiemy, że takiego szczytu podczas polskiej 
prezydencji w Warszawie nie będzie. Z tego zrezygnowano. Dlaczego 
zrezygnowano? Dlatego że oddano inicjatywę w tej sprawie - nie tylko zresztą 
w tej sprawie - przewodniczącemu Rady Europejskiej, powołując się na 
traktaty, mówiąc, że to on jest organizatorem, a Polsce nic do tego. To jest 
odpowiedź na pierwsze pytanie, czy my mamy ambicje i pomysł na mocne 
narzędzia do realizowania polskiej polityki zagranicznej. A przecież chyba 
nie trzeba nikogo przekonywać, że Donald Trump, który rozpocznie urzędowanie 
20 stycznia, nowy prezydent Stanów Zjednoczonych, jego obecność w Warszawie 
podczas takiego spotkania Unii Europejskiej - Stany Zjednoczone, jego dobre 
kontakty z prezydentem Andrzejem Dudą byłyby szczególną okolicznością, w 
ramach której można by realizować ważne dla Polski cele. Z tego państwo 
zrezygnowaliście - i to jest mój pierwszy zarzut - nie zbudowaliście tego 
ważnego instrumentu realizacji polskich interesów.
Zrezygnowaliście również z organizacji nieformalnego spotkania Rady 
Europejskiej w Polsce. Takie spotkanie organizuje niemal każdy kraj 
organizujący prezydencję. Państwo oddaliście to przewodniczącemu Rady 
Europejskiej, który zrobi to spotkanie w Belgii. Czy stać nas na to, żeby w 
takim okresie oddawać tak ważne spotkanie poza nasz kraj? Uważam, że to jest 
błąd. Uważam, że to jest niewykorzystana szansa na zbudowanie takiego 
instrumentu oddziaływania.
Trzeci element. Szczyt Trójmorza, dziesięciolecie Trójmorza, które wiosną 
tego roku będziemy obchodzić, dawało możliwość, żeby wpisać szczyt Trójmorza 
w program naszej prezydencji i dobrze to wykorzystać. Tego również nie 
zorganizowano, nie zdecydowano się na wpisanie tego elementu w program naszej 
prezydencji. Jak państwo chcecie wzmacniać więzi transatlantyckie bez 
kontaktów na najwyższym szczeblu z przedstawicielami nowej administracji 
amerykańskiej? Jak pan, panie ministrze, chce wzmacniać te więzi, jak sam pan 
przyznał podczas posiedzenia komisji, że pan się ograniczył do spotkania z 
ambasadorem Brzezinskim, który w niesławie będzie opuszczał Warszawę w ciągu 
najbliższych dni i nie ma już nic do powiedzenia w kwestiach dla nas 
najważniejszych na najwyższym poziomie? Pan nie jeździł do Waszyngtonu, pan 
nie spotykał się z partnerami po stronie Demokratów i po stronie 
Republikanów, żeby na różne warianty być przygotowanym, pan się zajmował 
zupełnie czymś innym, ale na pewno nie tym, żeby przygotować nas na 
realizację tego ważnego priorytetu - naszej prezydencji. Brak jest 
instrumentarium, w związku z tym choćbyśmy nawet zdefiniowali najlepsze cele, 
a takim celem niewątpliwie, który nie podlega dyskusji, jest wzmacnianie 
bezpieczeństwa i realizacja polityki bezpieczeństwa, nie będziemy mieli, 
panie ministrze, instrumentów do tego, żeby ten cel zrealizować. Niestety, 
mówię o tym z wielkim żalem, nie wystarczy powtarzać na różne sposoby pojęcia 
˝bezpieczeństwo˝, nie wystarczy powtarzać truizmów, trzeba mieć narzędzia i 
pomysł, i ambicje, i determinację, żeby to bezpieczeństwo rzeczywiście móc 
wzmacniać. Państwo żadnej z tych czterech rzeczy, o których powiedziałem, 
niestety nie posiadacie. Czym więc skończy się ta prezydencja bez tych 
odpowiednich narzędzi? No więc skończy się tym, co mniej więcej powiedziała w 
skrócie pani wicepremier Ukrainy Olha Stefaniszyna, która przyjechała do 
Brukseli w grudniu, spotkała się z panem, spotkała się z panem ministrem 
Radosławem Sikorskim i po tym spotkaniu powiedziała, że ona żadnych konkretów 
co do polskiej prezydencji nie usłyszała poza słowem ˝bezpieczeństwo˝ i w 
związku z tym, że Polska prezydencja będzie bazować na planach Komisji 
Europejskiej, ona uda się do Komisji Europejskiej i kolejne spotkania będzie 
odbywać tam, bo to tam są ci, którzy będą w istocie podejmować decyzje. To 
jest potwierdzenie tego, czego obawiałem się przez ostatnie miesiące, że 
Polska prezydencja w Unii Europejskiej w istocie będzie prezydencją Komisji 
Europejskiej, Komisji Europejskiej, która spotka się już niedługo w 
Trójmieście. Będzie to jedyne spotkanie wysokiego szczebla, które odbędzie 
się w trakcie polskiej prezydencji. Nie będzie spotkania na szczycie 
przywódców, będzie spotkanie komisarzy, urzędników, którzy będą tej 
prezydencji nadawać ton. Donald Tusk pewnie przygotuje czerwony dywan, żeby 
przywitać ich w Trójmieście. To na obrazkach będzie wyglądało ładnie, ale to 
niestety nie przełoży się na realizację ważnych dla Polski celów. Państwo 
mówicie jedno o tym, że chcecie wzmacniać bezpieczeństwo, a oddajecie 
inicjatywy Komisji Europejskiej.
Mało tego, w programie tria prezydencyjnego państwo zapisujecie, że chcecie 
przyspieszyć implementację rewolucji klimatycznej, wdrażania szkodliwych dla 
Polski przepisów klimatycznych oraz chcecie wdrażać pakt migracyjny. Donald 
Tusk z jednej strony mówi, że będzie starał się wyłączyć Polskę z paktu 
migracyjnego, a z drugiej strony w dokumencie, który jest przyjęty m.in. 
przez pana w Radzie do Spraw Ogólnych, w dokumencie mówiącym o planach trio 
prezydencyjnego jest zapis, że trio prezydencyjne będzie skupiać się na 
wdrażaniu przepisów paktu migracyjnego.
Podsumowując: państwo zdefiniowaliście bezpieczeństwo trafnie jako ważny cel 
realizacji polskiej polityki zagranicznej, ale nie będziecie niestety, bo nie 
przygotowaliście się do tego odpowiednio, dysponowali narzędziami, żeby ten 
ważny cel móc zrealizować. Państwo nie macie narzędzi, nie macie planu, nie 
macie ambicji, nie macie pomysłu, nie macie wreszcie determinacji, żeby 
zrealizować ważne dla Polski cele. Będziemy naciskać na was, żeby tej 
prezydencji nie zmarnować, ale dzisiaj jesteśmy pełni obaw, że ten ważny czas 
nie będzie czasem wykorzystania polskiej szansy, polskiej szansy w Unii 
Europejskiej, którą niewątpliwie ta prezydencja daje. Dziękuję serdecznie. 
(Oklaski)
(Przewodnictwo w obradach obejmuje wicemarszałek Sejmu Dorota Niedziela)"
269,Marcin Ociepa,PiS,"Dziękuję bardzo.
Pani Marszałek! Wysoka Izbo! Państwo Ministrowie! Mój znakomity przedmówca 
wykazał absolutny brak planu, jeśli chodzi o instrumentarium polskiej 
prezydencji i polskiej dyplomacji w tym wyjątkowym czasie. Ja chciałbym 
zwrócić uwagę z perspektywy polityki obronnej na to, że ona nie znosi fałszu, 
ona nie znosi ogólników, truizmów, ona jest domeną konkretów: albo coś jest, 
albo czegoś nie ma. Więc można mówić dużo o bezpieczeństwie, ale po 6 
miesiącach możemy się obudzić i zorientować, że Polska nic nie zyskała.
Więc bardzo konkretne trzy aspekty. Po pierwsze, panie ministrze, czy my mamy 
szansę na to, że polska prezydencja zakończy się wyłączeniem wydatków na 
obronność z reguły wydatkowej Unii Europejskiej? Czy to jest priorytet 
polskiej prezydencji, żeby doprowadzić do konsensusu w tej sprawie? Po 
drugie, czy powstanie program budowy ropociągów na wschód Unii Europejskiej 
po to, żeby infrastruktura krytyczna związana z dostawą surowców dla Sił 
Zbrojnych potencjalnie odpierających atak była (Dzwonek) adekwatna do 
wyzwania. I po trzecie wreszcie, czy polska prezydencja zakończy się 
konsensusem odnośnie do budowy europejskich zdolności satelitarnych zarówno 
jeśli chodzi o rozpoznanie, jak i komunikację. Dziękuję bardzo. (Oklaski)"
302,Agnieszka Pomaska,KO,"Bardzo dziękuję.
Pani Marszałek! Panie i Panowie Posłowie! Panie Ministrze! Żeby odpowiedzieć 
na pytanie, jak powinna wyglądać polska prezydencja, jak powinna wyglądać 
dzisiaj Europa, powinniśmy w pierwszej kolejności odpowiedzieć sobie na 
pytanie, jak nie powinna wyglądać Europa i czego dzisiaj w Europie nie 
potrzeba, co trzeba stanowczo odrzucić.
Po pierwsze, to egoizm. Posłużę się paroma przykładami w tej mojej opowieści 
z życia polskiej polityki z ostatnich 8-9 lat. Przypomnę słowa pana ministra 
Budy, który był odpowiedzialny za to, żeby do Polski popłynęły środki z KPO. 
Przed wyborami pan minister Buda powiedział, że blokowanie pieniędzy z KPO 
ułatwi nam wygranie wyborów. Ani wyborów nie wygraliście, ani pieniędzy do 
tych przegranych wyborów Polki i Polacy nie zobaczyli. To egoizm 
Morawieckiego i jego koleżanek i kolegów doprowadził do konkretnych kosztów, 
które ponieśli Polki i Polacy.
(Poseł Marek Suski: Zastąpicie egoizmem Niemiec.)
Spór rządu z Komisją Europejską kosztował nas wszystkich mnóstwo pieniędzy i 
trzeba to przypominać. Ustawa kagańcowa i kary TSUE - 2,5 mld zł. KPO - 250 
mld zł, które do Polski, do polskich przedsiębiorców, do polskich samorządów 
nie popłynęły przez wasz egoizm i przez wasze nadużywanie władzy w tamtym 
czasie. Jedyne, co Polki i Polacy zobaczyli, to bilbordy za kilkanaście 
milionów złotych, które wydaliście po to, żeby uprawiać politykę, a nie po 
to, żeby Polkom i Polakom żyło się lepiej. Kara za Turów - 300 mln zł. To 
kolejny przykład egoizmu i braku dialogu z waszej strony. Mówimy o egoizmie, 
ale tak naprawdę to wasza pazerność doprowadziła do tego, że Polska była w 
tej sprawie stratna.
Po drugie, obłuda. Krzyczycie dzisiaj o zielonym ładzie, a to wasz komisarz 
pan Wojciechowski mówił, że zielony ład będzie szansą dla polskich rolników. 
Dziś wy, ci sami, którzy wtedy mówiliście, że to będzie szansa dla polskich 
rolników, krzyczycie, że wszyscy wkoło są winni. Wszyscy wkoło są winni, 
tylko nie wy.
Po trzecie, brak wyobraźni. Gdzie się podziewa wasza wyobraźnia, kiedy 
udajecie się na ulice Warszawy na protest, tak naprawdę na protest - polexit, 
i ciągnięcie razem ze sobą waszego kandydata na prezydenta pana Nawrockiego. 
Wstyd i hańba. (Oklaski)
Po czwarte, słabe przywództwo i obrażalstwo. Wielokrotnie pokazywał to pan 
premier Morawiecki. Te dwie kwestie się wiążą. Jeśli ktoś sobie w Europie nie 
radzi, to się obraża i zabiera zabawki.
(Poseł Paweł Jabłoński: O prezydencji.)
Chcę was dzisiaj zapytać: Co osiągnęliście przez to wasze obrażalstwo? Ile 
pieniędzy Polki i Polacy zobaczyli przez wasze obrażalstwo? Zero. Ile 
szacunku mieliście w Europie, wtedy kiedy tylko potrafiliście tupać nogą i 
machać szabelką? Zero szacunku mieliście. I tak właśnie wyglądały te ostatnie 
lata pod waszym przywództwem. Nie wspomnę o tej wyimaginowanej wspólnocie, o 
której bardzo często lubiliście mówić, czy o tym, że pan prezydent Duda 
ostatnio też się obraził i nie przyszedł na inaugurację polskiej prezydencji.
(Poseł Marcin Ociepa: Kompleksy.)
Polska dziś może być drogowskazem w Europie. Nie mam wątpliwości, że takim 
drogowskazem będzie. Prezydencja w Unii Europejskiej nie jest ani nasza, ani 
wasza. Nie jest ani Tuska, ani Kaczyńskiego. Nie jest nawet ani ministra 
Szłapki, ani pana posła Szynkowskiego. Ale ma znaczenie, kto w tej Unii 
Europejskiej podczas prezydencji przewodzi. To Donald Tusk cieszy się dzisiaj 
w Europie szacunkiem, to Donald Tusk po wygraniu wyborów w Polsce doprowadził 
do tego, że została zdjęta z Polski procedura art. 7. To Donald Tusk razem ze 
swoimi ministrami, także z ministrem Szłapką, doprowadził do tego, że do 
Polski w końcu popłynęły europejskie pieniądze na polskie inwestycje. Tak się 
walczy w Europie o skuteczność, o polskie sprawy, ale także o silną Europę, 
bo silna Europa to także silna Polska. (Oklaski)
Kiedy oczy Europy, a czasem i świata, zwrócone będą na Polskę, to jest to 
sprawa nas wszystkich, by polska siła, polska sprawczość były obecne w 
każdym, nie tylko polskim domu, ale w każdym europejskim domu. Taki powinien 
być nasz cel. Bo to świadczy o prawdziwym przywództwie i to świadczy o tym, 
że będziemy mogli wpływać na losy nie tylko tego, co dzieje się w Polsce, ale 
także na losy Europy.
Nie mam żadnej wątpliwości, że program prezydencji, który przedstawił pan 
minister Szłapka, to gwarancja poczucia bezpieczeństwa Polski, Europy i 
świata. Bardzo dziękuję panu ministrowi za to, że dzisiaj to poczucie 
wzmocnił. Dziękuję bardzo. (Oklaski)"
396,Krzysztof Truskolaski,KO,"Szanowna Pani Marszałek! Panie Ministrze! Pani Minister! To moment 
historyczny. Po raz drugi jako Polska obejmujemy prezydencję w Radzie Unii 
Europejskiej. To moment ogromnego zaszczytu, ale także ogromnej 
odpowiedzialności dla naszego kraju. Europa znajduje się w stanie głębokiej 
transformacji, a nasz kontynent stoi w obliczu ogromnych wyzwań: od zagrożeń 
politycznych po dynamiczne zmiany gospodarcze i technologiczne. Nasze 
przewodnictwo, tak jak wielokrotnie pan minister wspominał, odbywa się pod 
hasłem: Bezpieczeństwo, Europo! To hasło doskonale oddaje priorytety naszej 
prezydencji. Stawiamy na bezpieczeństwo w każdym wymiarze: zewnętrznym, 
wewnętrznym, informacyjnym, gospodarczym, energetycznym, żywnościowym oraz 
zdrowotnym. Dziś to hasło nie jest tylko sloganem. To wyzwanie, które Polska 
podejmuje z pełną odpowiedzialnością. My jako Polska zrobimy wszystko, żeby 
Unia Europejska, żeby Europa, żeby świat był bezpieczny. Polska prezydencja 
przypada na początek nowego cyklu instytucjonalnego w Unii Europejskiej, co 
otwiera przestrzeń do kształtowania przyszłych ram finansowych wspólnoty na 
lata 2028-2034. Jako kraj dynamicznie rozwijający się zamierzamy wzmocnić 
pozycję Europy na globalnym rynku, dążąc do uproszczenia regulacji, 
zwiększenia innowacyjności i wsparcia dla przedsiębiorstw, przede wszystkim 
małych i średnich.
Polska prezydencja przywiązuje również ogromną wagę do eliminowania barier w 
funkcjonowaniu jednolitego rynku. Pragniemy pogłębić współpracę 
transgraniczną, wspierać zrównoważoną transformację energetyczną i cyfrową 
oraz zwiększyć dostęp przedsiębiorstw do prywatnego kapitału. Polska 
prezydencja ma na celu uczynienie Europy bardziej odporną i zjednoczoną, w 
odróżnieniu od prezydencji węgierskiej, która była szeroko krytykowana za 
brak efektywności i nieprzestrzeganie unijnych wartości. Polska zamierza być 
liderem budującym mosty, a nie stawiającym mury.
(Poseł Marek Suski: Wiatraki...)
Stawiamy na transparentność, dialog i współpracę, wierząc, że tylko 
zjednoczona Unia może sprostać globalnym wyzwaniom. Wspieranie społeczeństwa 
obywatelskiego, niezależnych mediów oraz poszanowanie praw człowieka stanowią 
fundament naszych działań. To właśnie dzięki tym wartościom Polska, Europa i 
świat będą bezpieczne. Polska prezydencja w Radzie Unii Europejskiej to 
moment, w którym nasz kraj ma szansę wpłynąć na losy kontynentu.
(Poseł Marek Suski: Świata i wszechświata.)
Musimy działać odważnie, odpowiedzialnie i z determinacją. To czas, by 
pokazać, że Europa potrafi być zjednoczona w obliczu ogromnych wyzwań i że 
Polska jest gotowa przewodzić z dumą i zaangażowaniem. Przywracamy Polsce 
rolę lidera w Unii Europejskiej.
Panie Ministrze! Dziękuję za tę informację i życzę powodzenia w trakcie tego 
półrocza. (Oklaski)"
158,Rafał Kasprzyk,Polska2050-TD,"Dziękuję, pani marszałek.
Szanowna Pani Marszałek! Wysoka Izbo! Panie Ministrze! Polska będzie 
przewodniczyć Radzie Europy z przewodnim hasłem: Bezpieczeństwo, Europo!
Agresja Rosji na Ukrainę uświadamia nam, jak skutecznie Unia Europejska 
spełniła i nadal spełnia swój główny cel: pokój w Europie. Bez wątpienia 
członkostwo w Unii i NATO gwarantuje każdemu członkowi, tak jak 
zagwarantowało Polsce, bezpieczeństwo na poziomie, jakiego żaden pojedynczy 
naród, żadne państwo samodzielnie by nie osiągnęło. Od planu Schumana, czyli 
początków Unii Europejskiej, minie w tym roku 75 lat. To głównie dzięki wizji 
Roberta Schumana i powstaniu Unii Europejskiej nastał w Europie długi okres 
pokoju.
Przez ostatnie 21 lat uczestnictwa Polski w Unii Europejskiej trwał też okres 
wzrostu gospodarczego, rozwoju państw członkowskich, epoki dobrobytu i 
spokoju ich mieszkańców. Sytuacja międzynarodowa, a przede wszystkim wojna na 
naszym kontynencie, wzbudza jednak olbrzymie obawy.
Dzisiaj, rozpoczynając polską prezydencję w Radzie Unii Europejskiej, polski 
rząd uwzględnił te obawy, formułując siedem obszarów bezpieczeństwa. 
Bezpieczeństwo dla ludzi - jako klub Polska 2050 - Trzecia Droga podkreślamy, 
że prezydencja Polski musi być o ludziach i dla ludzi.
Bezpieczeństwo zewnętrzne - gwarancją pokoju jest dzisiaj wsparcie 
europejskich inicjatyw obronnych, w tym przemysłu zbrojeniowego, budowy 
umocnień na granicy z Rosją i Białorusią, rozwój infrastruktury wojskowej. 
Gwarancją naszego bezpieczeństwa jest stabilne i przyjazne nam sąsiedztwo. 
Liczymy na dalsze silne wsparcie przez polską prezydencję planu rozszerzenia 
Unii Europejskiej o kolejne państwa, które podzielają nasze wartości. 
Liczymy, że pierwszym państwem dołączającym do europejskiej unii wolnych 
narodów będzie niepodległa Ukraina. Błędem, a być może i zdradą stanu, była 
rezygnacja z projektów wojskowych czy likwidacja centrum kontrwywiadu NATO.
Bezpieczeństwo wewnętrzne. Wspieramy rząd w celu wypracowania stanowiska Rady 
do negocjacji z Parlamentem Europejskim w zakresie wniosku dotyczącego 
reagowania na instrumentalizację imigracji. Zachowując humanitaryzm, nigdy 
nie zaakceptujemy działań, których celem jest handel dziećmi, niewolnictwo 
seksualne czy handel ludzkimi narządami. Nie osiągniemy pełnego 
bezpieczeństwa wewnątrz Unii bez przestrzegania praworządności, wspólnych 
wartości i zasad. Decyzja Węgier o azylu dla zbiega z Polski to działanie 
wbrew unijnym wartościom, kolejny element wojny hybrydowej i rozbijania 
europejskiej jedności.
Bezpieczeństwo informacyjne. Wspieramy zawarte w programie polskiej 
prezydencji inicjatywy dla zaleceń Rady w sprawie koordynacji i współpracy w 
przypadku cyberincydentów dużej skali i kryzysów cybernetycznych. Poza 
zwalczaniem dezinformacji i manipulacji w Internecie Polska 2050 wzywa do 
wywierania większego nacisku na długofalowe inicjatywy w obszarze edukacji 
obywatelskiej, budowania psychologicznej odporności społeczeństw i 
przygotowania na sytuacje kryzysowe oraz wzmacniania społeczeństwa 
obywatelskiego i zaangażowania obywateli na rzecz wspólnego dobra.
Podzielamy zawartą w programie tezę, że jest to konieczne do budowy 
odporności oraz zahamowania polaryzacji i radykalizacji. To właśnie 
domniemana anonimowość w sieci podsyca polaryzację, tak niedobrą dla naszych 
narodów, oraz ułatwia radykalizację przekazu, co z kolei prowadzi do hejtu, 
który niszczy nas psychicznie, ale też fizycznie. Polska 2050 aktywnie 
wspiera działania prowadzące do ograniczania hejtu w Internecie oraz do 
pozbawiania hejterów zasłony anonimowości i odpowiedzialności za swoje 
działania.
Wielką rolą instytucji unijnych jest zwalczanie dezinformacji klimatycznej. 
Nie ma chyba innego obszaru, który poddany byłby tak wielkiej manipulacji. 
Oczekujemy więc od polskiej prezydencji w Radzie Europy wdrożenia bardzo 
szerokiej strategii komunikacyjnej w celu przekazywania faktów i naukowych 
argumentów dotyczących zmian klimatu, ich wpływu na wiele dzisiaj 
obserwowanych zjawisk, również zjawisko migracji, oraz przedstawiających 
możliwe drogi działania i efekty ich wdrożenia. Fakty, nie mity. Leczenie 
przyczyn, nie skutków. Do tego wzywa nas też młode pokolenie w całej Europie, 
pokolenie, które nie chce być ostatnie. Polska prezydencja ma być przecież 
właśnie dla ludzi.
Bezpieczeństwo ekonomiczne. Mniej kar i zakazów, więcej zachęt i nagród. 
Skoncentrujmy się na znoszeniu barier i obciążeń biurokratycznych. Proste 
unijne regulacje, mniej skomplikowanych procedur i mniej obowiązków 
sprawozdawczych, zwłaszcza dla małych i średnich przedsiębiorstw. 
Uelastycznianie zasad wdrażania polityki energetyczno-klimatycznej.
Przywrócenie równych warunków konkurencji dla przemysłu Unii Europejskiej w 
obliczu praktyk protekcjonistycznych globalnych konkurentów to ważne zadanie 
naszej prezydencji. Pomoże w tym niedawny wyrok Trybunału Sprawiedliwości 
Unii Europejskiej z 22 października 2024 r. TSUE wykazał, że przedsiębiorcy z 
państw, które nie zawarły umowy międzynarodowej w sprawie zamówień 
publicznych, nie mają automatycznego prawa do uczestniczenia w przetargach 
unijnych.
Bezpieczeństwo energetyczne. To przede wszystkim całkowite odejście od źródeł 
energii z Rosji, obniżenie cen energii i walka z przyczynami, a nie skutkami 
zmian klimatu. Uniezależnienie się od Rosji to wprost pozbawienie jej 
pieniędzy na finansowanie działań zbrojnych, ale to także szybszy rozwój 
nowych technologii wytwarzania energii, dekarbonizacji i energii 
rozproszonej, to lepsze warunki dla przemysłu rolnego i produkcji zdrowej 
żywności. Dla Polski 2050 ważne jest wspieranie rozwoju wszystkich 
technologii wytwarzania energii niezbędnych dla zielonej transformacji, w tym 
energetyki jądrowej. Ogromny wzrost importu rosyjskiego węgla i gazu był 
kardynalnym błędem poprzedniego rządu. Racja stanu Polski i Europy to 
niezależność energetyczna i wsparcie czystej, rozproszonej energetyki.
Bezpieczeństwo żywnościowe. Dbając o dochody europejskich rolników, 
oczekujemy zabezpieczenia naszych segmentów wrażliwych oraz dopełnienia 
obowiązku przestrzegania przez producentów spoza Unii Europejskiej unijnych 
kryteriów jakościowych i bezpieczeństwa żywności. Wyzwaniami w tym zakresie 
są oczywiście zarówno akcesja Ukrainy, jak i umowa z rynkiem Ameryki 
Południowej, Mercosur.
Od polskiej prezydencji oczekujemy także przygotowania rolnictwa 
europejskiego na wyzwania związane z dramatycznymi zmianami klimatycznymi, 
czyli wyzwaniami, których w przeciwieństwie do umów nie jesteśmy w stanie 
negocjować. Efektem tych zmian są bowiem długotrwałe susze, ulewy, pożary, 
gradobicia, które niweczą pracę rolników. Walczmy z tymi zmianami klimatu i 
zatruwaniem ziemi, powietrza i wody, a nie z zielonym ładem.
(Głos z sali: W Chinach trzeba zacząć.)
Bezpieczeństwo zdrowotne. Po doświadczeniu COVID-19 oczekujemy kontynuowania 
polityki uniezależnienia Europy w produkcji leków i substancji czynnych 
niezbędnych do ich wytwarzania, a produkowanych w Azji. Liczymy na wsparcie 
polskiej prezydencji w zakresie produkcji leków w Unii Europejskiej i większą 
dywersyfikację łańcuchów dostaw. Wnosimy o intensyfikację działań 
prewencyjnych w zakresie poprawy zdrowia psychicznego dzieci i młodzieży.
Prezydencja dla ludzi, bo o ludziach. Bezpieczeństwo, Europo. Chcemy, żeby 
taka była Polska prezydencja. Jesteśmy pewni, że za pół roku Europa dzięki 
polskiej prezydencji będzie bezpieczniejsza. Dziękuję bardzo. (Oklaski)"
312,Bartosz Romowicz,Polska2050-TD,"Szanowna Pani Marszałek! Panie Ministrze! Szanowni Państwo! Przejmujemy 
prezydencję po kraju, który wziął azymut Unii Europejskiej na Wschód, który 
już nie tylko depcze zasady Unii Europejskiej, udzielając azylu politycznego, 
nie tylko uśmiecha się do Władimira Putina, lecz także podaje mu rękę i chce 
z nim współpracować. Przyjmujemy tę prezydencję w ostatnim momencie, kiedy 
ten azymut Unii Europejskiej możemy zmienić w dobrym kierunku, kiedy możemy 
wzmocnić pozycję Unii Europejskiej, ale przede wszystkim wzmocnić pozycję 
Polski, bezpieczeństwo Polski i polskich obywateli. Mamy bardzo ważną rolę do 
odegrania przez te najbliższe 6 miesięcy. Musimy pokazać, że jesteśmy mądrym 
narodem, że jesteśmy władzą, która potrafi dbać o bezpieczeństwo ludzi i 
która to robi. Jako kraj, którego wschodnia granica jest granicą Unii 
Europejskiej, który za granicą wschodnią ma tak naprawdę nieprzyjaciela, 
próbującego zdeptać Ukrainę po to, żeby wejść do Europy, musimy wykazać się 
skrajną odpowiedzialnością. Jestem przekonany, że tak będziemy postępować.
Panie Ministrze! Wykorzystajmy moment na to, żeby wzmocnić ścianę wschodnią, 
żeby wzmocnić Polskę Wschodnią, żeby wzmocnić granicę wschodnią, żeby 
wzmocnić cały odcinek nie tylko granicy z Białorusią, ale także granicy z 
Ukrainą, tak żebyśmy byli pewni jako Polki i Polacy, że zrobiliśmy wszystko, 
aby zadbać o nasze wspólne bezpieczeństwo. Nie idźmy drogą Węgier, nie idźmy 
drogą Słowacji, nie idźmy w kierunku Putina. Idźmy w kierunku nowoczesnej, 
dobrej Europy, a w niej - silnej Polski. Dziękuję bardzo. (Oklaski)"
120,Andrzej Grzyb,PSL-TD,"Szanowna Pani Marszałek! Panie i Panowie Ministrowie! Kiedy po raz drugi już 
w ponaddwudziestoletniej obecności w Unii Europejskiej przejmujemy 
prezydencję, mamy za sobą różne osiągnięcia, mamy za sobą doświadczenia, ale 
mamy również krytyczne opinie różnych środowisk, w tym ujawniające się np. w 
protestach społecznych. Przykładem są protesty rolników, środowisk 
reprezentujących np. sektor górniczy, sektor energetyczny.
W związku z tym na wstępie chciałbym powiedzieć, że powinniśmy wyraźnie 
mówić, czego nie jesteśmy w stanie zaakceptować jako Polska. I to jest 
twarde: nie dla umowy Unia - Mercosur. Jest to zgodne ze stanowiskiem rządu, 
które zostało wyrażone, ze stanowiskiem ministerstwa rolnictwa 
odpowiedzialnego akurat m.in. za część, która jest pomieszczona w tejże 
umowie. Jesteśmy przeciwni nieroztropnej polityce migracyjnej, bo to jest w 
interesie obrony zarówno zewnętrznych granic Unii Europejskiej, jak również 
naszej granicy, m.in. wschodniej.
Jak zatem możemy zamknąć ten bilans 20 lat polskiej obecności w Unii 
Europejskiej pod względem korzyści? Bo to też trzeba podkreślić na wstępie. W 
transferach finansowych to jest netto 160 mld euro, w korzyściach z udziału 
Polski w jednolitym rynku to jest 350 mld euro, a w liczbie miejsc pracy, 
które są bezpośrednio związane z polskim udziałem w jednolitym rynku, to jest 
5 mln miejsc pracy. To nie jest wyliczenie zrobione przez nas, to jest akurat 
efekt audytu dokonanego przez stosowne instytucje. A zatem państwo 
członkowskie, które przejmuje przewodnictwo na pół roku w Radzie 
Europejskiej, obecnie Polska, przejmuje to przewodnictwo w jednej z 
instytucji Unii Europejskiej właśnie na szczeblu międzyrządowym. Odpowiada za 
ciągłość działań Unii, za współpracę państw członkowskich i dyscyplinę, ale 
musi współpracować z Parlamentem, musi współpracować również z Radą i z 
innymi instytucjami Unii Europejskiej.
Prezydencję, co chciałbym w pierwszej kolejności podkreślić, przejmuje nie 
jakaś konkretna osoba, ale całe państwo. A zatem cała Polska przejmuje 
prezydencję po raz drugi. Jest to 13,5 roku po naszej pierwszej prezydencji, 
której efektem było przyjęcie również polskiej inicjatywy. Chodzi o 
utworzenie, powołanie europejskiego funduszu wspierania demokracji. Chcę 
również podkreślić, że prezydencja, jej rozpoczęcie, to nie jest kwestia 
symboliczna. Inauguracja prezydencji to również nie jest symboliczne 
wydarzenie, pokazał to m.in. prezydent Macron. Chodzi o to, że dyplomacja 
kulturalna ma ogromne znaczenie. Takim przykładem było chociażby ponowne 
otwarcie po spaleniu odbudowanej katedry Notre Dame. Powinniśmy to sobie 
uświadomić. Ponadto istotą prezydencji jest zachowanie ciągłości działań. 
Stąd program polskiej prezydencji jest wpisany w tzw. trojkę, wspólnie z 
Danią i Cyprem. On będzie kontynuowany. Nie zakończymy zatem tych priorytetów 
polskiej prezydencji wraz z końcem czerwca 2025 r.
Bezpieczeństwo Europy - to wezwanie, które jest zarazem hasłem polskiej 
prezydencji, które będzie obecne w pracach w przypadku 10 formatów Rady Unii 
Europejskiej. W dziewięciu z nich będą przewodniczyli polscy ministrowie, 
natomiast w dziesiątym - akurat wysoki przedstawiciel do spraw wspólnej 
polityki bezpieczeństwa, polityki zagranicznej, jakim jest pani 
wiceprzewodnicząca Rady i Komisji Europejskiej Kaja Callas.
Jeżeli chodzi o polskie priorytety w okresie polskiej prezydencji, to są one 
skoncentrowane wokół zdolności do obrony, w tym granic, ochrony ludności, do 
budowy odporności na obcą ingerencję oraz rosnącą dezinformację, wokół 
konkurencyjności, odporności, bezpieczeństwa i swobody działalności 
gospodarczej, ale też konkurencyjności i odporności rolnictwa na zagrożenia 
oraz turbulencje rynkowe, wokół bezpieczeństwa energetycznego połączonego z 
transformacją czy zdrowotnego w zakresie, który mamy w wyniku doświadczeń 
związanych z COVID-em, zamknięciem, brakiem leków, substancji czynnych do 
produkcji leków czy też rosnących cywilizacyjnych zagrożeń, jak chociażby 
choroby nowotworowe czy choroby neurogeneratywne, na które choruje 5% 
europejskiego społeczeństwa.
Chciałbym też powiedzieć o sprawach być może mniejszych, które powinniśmy 
wpisać do tych priorytetów, a których tam nie widzę. Były przewodniczący 
Jean-Claude Juncker w 2018 r. powiedział, że Unia powinna być również wielka 
w sprawach małych, które są ważne dla obywateli. Chodziło o podwójną zmianę 
czasu, która odbywa się każdego roku. W wyniku inicjatywy, wystąpienia do 
Komisji Europejskiej, w którym też uczestniczyłem, Komisja przedłożyła zmiany 
dyrektywy. Parlament zakończył pracę nad tą dyrektywą, jednak Rada ds. 
Transportu Unii Europejskiej do dzisiaj nie przedstawiła swojego common 
position, wspólnego stanowiska, i sprawa jest zawieszona, a 5 mln obywateli 
poparło ten projekt w ciągu miesiąca konsultacji.
Panie Ministrze! Czas to zakończyć. Podejmijmy tę inicjatywę. Sprawa jest 
niby mała, ale ważna z punktu widzenia społecznego, a korzyści ekonomiczne są 
żadne. Spróbujmy. Nawet jeżeli nam się nie uda, to powinniśmy być w tej 
materii konsekwentni. Unia powinna być wielka również w sprawach małych, ale 
ważnych dla obywateli.
Polskie priorytety w okresie prezydencji to również odpowiedź na trzy 
raporty, które dotyczą kondycji samej Unii. Po pierwsze, raport Draghiego, 
który dotyczy konkurencyjności europejskiej gospodarki i odpowiedzi na 
wielkie systemy wsparcia ekonomicznego dla gospodarek Stanów Zjednoczonych 
czy Chin i innych gospodarek wschodzących. Jak w tej materii odpowiemy? Po 
drugie, raport Enrica Letty, byłego premiera Włoch, który powiedział: 
znacznie więcej niż rynek, gdy mówił o jednolitym rynku. Jak dostosować 
jednolity rynek do współczesnych czasów? To jest wyzwanie. Przecież my 
największe korzyści jako państwo członkowskie - i o tym mówiłem w pierwszym 
akapicie - odnieśliśmy dzięki udziałowi w jednolitym rynku. To 350 mld euro 
korzyści płynących tylko z tego naszego udziału plus 5 mln miejsc pracy. 
Musimy to pogłębiać, jeżeli chcemy być konkurencyjni. I trzeci raport - 
raport Christiana Noyera, byłego prezesa narodowego banku Francji, który 
powiedział, że w odniesieniu do rynków finansowych rynki finansowe państw 
członkowskich Unii Europejskiej są niedorozwinięte. Ta konkurencyjność 
spadła, wysokość instrumentów finansowych, którymi dysponowała Unia w 2007 
r., w stosunku do roku 2022 zmniejszyła się trzykrotnie. Oczywiście to się 
też wiązało z barierami ostrożnościowymi, które musimy również w jakiś sposób 
uwzględniać w czasie naszej prezydencji. To widzę w priorytetach Ministerstwa 
Finansów.
Wraz z rozpoczęciem polskiego przewodnictwa będą kolejno ogłaszane plany 
Komisji Europejskiej. To Komisja Europejska jest bowiem projektodawcą zmian 
ustawodawczych, a nie Rada. Rada wspólnie z Parlamentem są 
współustawodawcami, ale projekty przedstawia Komisja. W związku z tym nie 
możemy się obrażać na to, że Komisja przedkłada inicjatywy, bo dyrektywę 
polityczną dla inicjatyw Komisji przedkładają szefowie państw i rządów, czyli 
premierzy państw. Ciągle mówimy o tym, że to jest współpraca 
międzyinstytucjonalna, a nie tylko przewodnictwo w Radzie Unii Europejskiej. 
My jesteśmy organizatorem i promotorem pewnych zachowań i powinniśmy to 
wiedzieć.
Dalej jest sprawa przede wszystkim bezpieczeństwa i obronności. W ciągu 100 
dni ma powstać raport dotyczący obronności. Komisarz Andrius Kubilius ma 
zaprezentować księgę na temat bezpieczeństwa i obrony, w szczególności zaś 
dotyczącą kwestii bazy przemysłowej na rzecz obronności, wspólnych 
priorytetów, relacji z NATO i odporności państw członkowskich. Z początkiem 
roku będzie również prezentowany kompas konkurencyjności, który ma być 
odpowiedzią na wspomniane raporty Draghiego oraz Letty i na pytanie, jak 
łączyć inwestycje i konkurencyjność europejskiej gospodarki z dobrobytem 
społeczeństw. Przecież nie robimy tego tylko dla siebie i dla polityki, ale 
ma to przynieść konkretne odpowiedzi dla społeczeństwa polskiego. Jak to 
wykorzystamy, to jest już kwestia domeny i dynamiki polskiej prezydencji.
W lutym ma być prezentowany nowy ład przemysłowy, który uwzględnia również 
politykę klimatyczną. Przypominam sobie pierwszy raport na temat ładu 
przemysłowego, który przygotowywał Tajani, zresztą były komisarz do spraw 
polityki przemysłowej, a obecnie minister spraw zagranicznych Włoch. Wtedy 
stwierdzono, że jeżeli gospodarka państw członkowskich Unii Europejskiej nie 
będzie wytwarzała co najmniej 20% PKB w ramach realnej produkcji 
przemysłowej, w tym również rolnictwa, to trudno będzie mówić o tym, że ta 
gospodarka będzie odporna na turbulencje. Epidemia COVID wydatnie to 
pokazała.
Ważna jest też wizja dla rolnictwa w Unii Europejskiej i konsumentów, która w 
ocenie polskiego ministra m.in. rolnictwa powinna uwzględniać dialog z 
rolnikami również na podstawie polskich doświadczeń. (Dzwonek) Bez tego 
dialogu trudno będzie uzyskać społeczną akceptację dla takich chociażby 
zapisów, jakie są zawarte w zielonym ładzie. Część ustawy została zmieniona, 
ale dużą część trzeba jeszcze zmienić. Jest to również kwestia krytycznego 
podejścia do umowy z Mercosurem. I nie chodzi tylko o to, żeby oddalić umowę 
z Mercosurem w związku z krytyczną oceną jej skutków dla rolnictwa. Poprzez 
to oddalenie powinniśmy też patrzeć na perspektywę przyszłej umowy i m.in. 
przyszłe członkostwo Ukrainy. Bo może zamiast tych 2 mln t mączki z soi 
genetycznie modyfikowanej z Mercosuru moglibyśmy uzgodnić z Ukrainą, że ona 
będzie miejscem, gdzie produkuje się akurat ten typ pasz, który jest 
potrzebny również w polskim rolnictwie.
Wicemarszałek Dorota Niedziela:
Dziękuję, panie pośle. Proszę zmierzać do konkluzji.
Poseł Andrzej Grzyb:
Pani Marszałek! Wysoka Izbo! Rozumiem, że nie jesteśmy w stanie wszystkiego 
wyczerpać, ale jeżeli jest zapowiedź, że o 35% ma być zmniejszona biurokracja 
w stosunku do małych i średnich przedsiębiorstw i o 1/5 w stosunku do ogółu 
gospodarki, to wydaje mi się, że to jest coś, co jest chyba najbardziej 
oczekiwane. Chodzi o to, aby regulacje europejskie szły w sukurs gospodarce, 
w sukurs społeczeństwu, a nie hamowały tę inicjatywę. Dziękuję bardzo. 
(Oklaski)"
339,Arkadiusz Sikora,Lewica,"Pani Marszałek! Panie i Panowie Ministrowie! Szanowni Państwo! W imieniu 
klubu Lewicy chciałbym przedstawić stanowisko wobec programu prezydencji 
Polski w Radzie Unii Europejskiej, druk nr 904.
Polska prezydencja w Radzie Unii Europejskiej to wydarzenie historyczne, 
prestiżowe, ale przede wszystkim bardzo odpowiedzialne dla lidera Europy, 
którym przez najbliższe pół roku będzie polski rząd. To nam przyjdzie w 
najbliższych miesiącach kształtować kierunek całej Unii Europejskiej w wielu 
dziedzinach rozwoju. To być może w ciągu naszej prezydencji będą kształtować 
się przyszłe granice Europy, a niewątpliwie w dobie toczących się wojen i 
konfliktów, zarówno w Ukrainie, jak i na Bliskim Wschodzie, to właśnie Europa 
będzie miała do odegrania szczególną rolę w rozwiązaniu i zakończeniu tych 
konfliktów. Dzisiaj świat jest jedną wielką beczką prochu i odnalezienie się 
w tej całej geopolitycznej układance będzie szczególnie trudne, ale przede 
wszystkim szczególnie ważne. Dlatego z wielkim zadowoleniem przyjmujemy 
projekt ˝Programu Polskiej Prezydencji w Radzie Unii Europejskiej˝, w którym 
szczególną i wiodącą rolę odgrywa słowo: bezpieczeństwo - bezpieczeństwo w 
różnych płaszczyznach.
Bezpieczeństwo to wiodący temat, który dotyczy zarówno bezpieczeństwa 
zewnętrznego Unii Europejskiej, w ramach której jesteśmy najdalej położonym 
terytorium na wschodzie Europy, w bezpośrednim sąsiedztwie z państwami 
agresorami: Białorusią oraz Federacją Rosyjską, która od blisko 3 lat atakuje 
suwerenną i wolną Ukrainę, jak i bezpieczeństwa wewnętrznego Unii 
Europejskiej. Naszym głównym działaniem powinno być nie tylko wspieranie 
Ukrainy w konflikcie z agresorami ze wschodu, ale także wzmacnianie, ochrona 
granic zewnętrznych Unii Europejskiej, przede wszystkim od strony wschodniej 
- o tym już wspominali moi przedmówcy. W naszym, polskim i europejskim, 
interesie jest zwiększenie potencjału militarnego Unii Europejskiej oraz 
zawiązywanie jak najściślejszych sojuszy ze Stanami Zjednoczonymi oraz Wielką 
Brytanią w ramach NATO i innych ponadnarodowych sojuszy.
Ale ochrona granic wschodnich to tylko część bezpieczeństwa Unii Europejskiej 
oraz ludności. Jako lider Unii Europejskiej musimy w tym czasie wypracować 
albo przynajmniej spróbować określić ramy realnej polityki migracyjnej 
Europy, polityki odpowiadającej na wyzwania obecnych czasów, poprzez 
stosowanie metod niejednokrotnie nieakceptowalnych jeszcze do niedawna, kilka 
czy kilkanaście lat temu. Naszym obowiązkiem jest chronienie ludzi i granic 
Unii Europejskiej w sposób bardziej zdecydowany. Jednocześnie musimy zachować 
humanitarne podejście do osób, które te granice zamierzają przekroczyć. W tym 
kontekście musimy zwiększyć nakłady na obronę nie tylko w sferze militarnej, 
ale przede wszystkim informatycznej, gdzie kluczową rolę, wyprzedzającą 
kolejne działania agresorów, będziemy mogli odgrywać w obszarze 
cyberbezpieczeństwa, dzięki stosowaniu ogółu technik procesów i praktyk w 
celu ochrony sieci informatycznych, urządzeń, programów i danych przed 
atakami obcych państw, co dzisiaj obserwujemy z dużym niepokojem.
Ale bezpieczeństwo to także bezpieczeństwo zdrowotne, energetyczne czy przede 
wszystkim żywnościowe Unii Europejskiej. Podczas pandemii COVID-19 boleśnie 
się o tym przekonaliśmy, kiedy łańcuchy dostaw z Azji zostały zerwane. 
Koniecznie musimy odbudować zdolności produkcyjne europejskiego przemysłu 
farmaceutycznego, gdyż obecny odsetek substancji czynnych, leków pochodzących 
z Azji jest niepokojąco wysoki. Szacuje się, że aktualnie aż 80% substancji 
czynnych wykorzystywanych w Europie i 40% leków gotowych pochodzi z Chin i 
Indii. Musimy te proporcje zmienić na naszą, europejską korzyść. Te proporcje 
należy zmienić poprzez tworzenie na terenie Unii Europejskiej nowych fabryk 
leków, w tym także na terenie naszego kraju. Tutaj taka sugestia dla naszego 
rządu, abyśmy bardziej zaangażowali się w ten proces, który przy starzejącej 
się Europie w najbliższych latach będzie niezmiernie ważny i potrzebny.
Jak już wspomniałem, bezpieczeństwo energetyczne to kolejny obszar aktywności 
polskiej prezydencji, który wymaga szczególnego zainteresowania. Inwestowanie 
w odnawialne źródła energii jest oczywiście nieuniknione, ale ten proces nie 
może się odbywać zbyt szybko i przy zbyt rygorystycznych uwarunkowaniach, 
jakie obecnie mają miejsce. Jak wiemy, Polska jest w grupie tych państw, 
które w procesie transformacji energetycznej mają największe zapóźnienia i 
właśnie dla takich państw podczas polskiej prezydencji musimy wytyczyć 
szczególną ścieżkę transformacji energetycznej, wolniejszą i mniej 
restrykcyjną. Wszyscy wiemy, że Polska gospodarka od dekad jest oparta na 
węglu. Przejście na odnawialne źródła energii musi potrwać, a obecne przepisy 
unijne temu nie sprzyjają. Mam tutaj na myśli zabójczy dla polskich firm 
handel certyfikatami CO
2
, który przez europejskie światowe banki i 
fundusze inwestycyjne oraz hedgingowe został sprowadzony do roli instrumentu 
spekulacyjnego. W 2014 r. ceny certyfikatów kształtowały się na poziomie ok. 
5 euro za 1 t, podczas gdy dzisiaj dochodzą do 90-100 euro - to jest 
20-krotny wzrost. To efekt międzynarodowej spekulacji, spekulacji 
międzynarodowych instytucji finansowych i uważam, że powinniśmy wyjąć 
certyfikaty emisyjne CO
2
poza ramy spekulacji i określić ich ceny 
regulowane. To jest w interesie polskich firm i w interesie Polski.
Podobnie jeśli chodzi o zamykanie kopalni lub ograniczanie ich produkcji 
energii w procesie transformacji energetycznej. Takie działania muszą być 
wsparte programami unijnymi, gdyż bez tych środków proces wygaszania 
dotychczasowych, tradycyjnych źródeł energii będzie zbyt bolesny, a 
niejednokrotnie wręcz zabójczy dla osób przez dziesiątki lat utrzymujących 
się z pracy w kopalniach czy zakładach. Mam tutaj na myśli planowaną 
transformację społeczno-energetyczną obszaru Worka Turoszowskiego - Kopalnię 
Węgla Brunatnego Turów na Dolnym Śląsku, z którego pochodzę. Przez 
niedopilnowanie procesu przekształcania, brak odpowiednich działań 
poprzedniego rządu, rządu PiS-u i liczne zaniedbania w obszarze negocjacji z 
instytucjami Unii Europejskiej powiat zgorzelecki został wykluczony ze 
wsparcia Funduszu Sprawiedliwej Transformacji. Dla tego regionu to wielki 
cios i skazanie blisko 50 tys. ludzi żyjących blisko kopalni oraz elektrowni 
Turów na bezrobocie i biedę na wzór tego, co miało miejsce w latach 90. i co 
wyniknęło z likwidacji kopalń w Wałbrzychu. Nie możemy do tego dopuścić. 
Pamiętamy tamte czasy, kiedy po likwidacji kopalni w Wałbrzychu bezrobocie w 
tym regionie nagle wzrosło i na wiele lat zapanowała duża, duża bieda i 
pojawił się problem ze znalezieniem pracy. W trakcie polskiej prezydencji 
oczekuję od osób zajmujących się tym obszarem transformacji, że zwrócą uwagę 
na ten jakże delikatny obszar polskiej energetyki.
Innym także ważnym obszarem zainteresowania polskiej prezydencji jest 
bezpieczeństwo żywnościowe Europy. Mam na myśli nie tylko bezpieczeństwo i 
ochronę europejskiego rolnictwa przed nieuczciwą konkurencją państw spoza 
Unii Europejskiej, gdzie jakość żywności odbiega od norm wymaganych od 
naszych rolników, dotyczy to także bezpieczeństwa zdrowotnego osób 
spożywających żywność. Wszelkie umowy międzynarodowe wykraczające poza Unię 
Europejską winny zabezpieczać jakość sprowadzonej do Unii żywności w taki 
sposób, aby europejska żywność nie została wyparta przez tańszą, lecz gorszej 
jakości żywność pochodzącą z Ukrainy czy też krajów Ameryki Południowej, 
dzisiaj objętymi umową z Mercosur. Tutaj nie może być taryfy ulgowej, gdyż to 
właśnie w polskim interesie jest... (Gwar na sali)
Wicemarszałek Dorota Niedziela:
Chwileczkę, panie pośle.
Pani poseł Żelazko, ja bardzo proszę: jeżeli państwo mają coś do 
przedyskutowania, to można sobie przejść... To naprawdę przeszkadza 
występującemu, nawet nie wiecie, jak bardzo tutaj słychać te rozmowy. Bardzo 
dziękuję.
Proszę, panie pośle.
Poseł Arkadiusz Sikora:
Dziękuję bardzo.
Tutaj nie może być taryfy ulgowej, gdyż to właśnie w polskim interesie jest 
ochrona europejskiego rynku rolnego, na którym jesteśmy jako kraj potentatem. 
Ten rynek musimy szczególnie chronić.
Jeżeli chodzi o ostatni obszar bezpieczeństwa i kwestię, którą chciałbym 
poruszyć, to jest to bezpieczeństwo gospodarcze strefy Unii Europejskiej, w 
tym swobodny przepływ kapitału oraz towarów i usług. Negowanie tego przez 
niektóre państwa strefy Schengen jest nie do zaakceptowania i w trakcie 
polskiej prezydencji musi to wybrzmieć. To, co dzisiaj dzieje się na granicy 
z Republiką Federalną Niemiec, jest właściwie zaprzeczeniem całej idei Unii 
Europejskiej. Podobnie jest, jeśli chodzi o zapowiadaną politykę niektórych 
państw spoza Unii Europejskiej, nieprzyjazną dla gospodarki unijnej. 
Stosowanie ceł na niektóre towary z naszej strefy musi spotkać się również z 
adekwatną reakcją Komisji Europejskiej. Tutaj, w tym obszarze Polska w 
trakcie swojej prezydencji musi być zdecydowana i reaktywna. Zwracam uwagę 
tutaj na ostatnie wypowiedzi przyszłego prezydenta Stanów Zjednoczonych 
Donalda Trumpa (Dzwonek) o dodatkowych cłach na wiele towarów, cłach właśnie 
będących w kontrze do Unii Europejskiej i krajów Europy czy skierowanych 
przeciwko nim.
Szanowni Państwo! Klub parlamentarny Lewicy pozytywnie opiniuje przedstawiony 
przez rząd ˝Program Polskiej Prezydencji w Radzie Unii Europejskiej˝ i będzie 
bacznie obserwował jego realizację i się jej przyglądał. Dziękuję."
399,Witold Tumanowicz,Konfederacja,"Pani Marszałek! Wysoka Izbo! Przypomnę, że pan premier Donald Tusk jako 
przewodniczący Rady Europejskiej już raz miał szansę zadbać o polskie 
interesy. Teoretycznie miał nawet ku temu większe kompetencje, bo po 
przyjęciu traktatu lizbońskiego zostały one przeniesione z prezydencji 
właśnie na stałego przewodniczącego Rady Europejskiej, ale jedyne, co po tym 
pozostało, to wspomnienia jego uśmiechu czy strzelania z palców do Donalda 
Trumpa. Nie powstrzymał zielonego ładu, szaleńczej polityki klimatycznej czy 
masowego napływu imigrantów. Szczerze mówiąc, jestem pesymistą co do tego, że 
teraz jako premier kraju, który sprawuje prezydencję, zrealizuje jakiekolwiek 
cele.
Powiem szczerze, że prezydencja mogłaby mieć charakter choćby symboliczny, 
można by choćby się pokazać, załatwić jakieś sprawy, zbudować choćby 
mniejszość blokującą przyjęcie umowy z krajami Mercosur, ale w tym zakresie 
zrezygnowano nawet ze szczytu w Warszawie, przerzucając go do Brukseli. To 
oczywiście małostkowe zagranie. Doskonale wiadomo, dlaczego z tego 
zrezygnowaliście - ze względu na to, że baliście się, że to właśnie prezydent 
Duda będzie witał gości w Warszawie. Powiem szczerze, że prezydencja od czasu 
przyjęcia traktatu lizbońskiego oczywiście nie ma takiego znaczenia, 
natomiast wydawałoby się, że jednak jest szansa na to, aby zrealizować jakiś 
cel. Najlepszym przykładem jest ta uroczysta gala, którą zorganizowaliście. 
Miało to być wydarzenie dyplomatyczne, a tak naprawdę żaden poważny 
europejski polityk po prostu nie pojawił się na tym wydarzeniu. Szczerze 
mówiąc, to nie jest czas na to, aby robić uroczyste gale, to nie jest czas na 
to, aby popijać szampana. To jest czas na to, aby realnie pracować.
Przeczytałem ten dokument i muszę się zgodzić ze swoim przedmówcą. 
Przeczytałem ten dokument i faktycznie Polska występuje tam tylko jako 
przymiotnik: polska obok słowa: prezydencja, natomiast słowo: Ukraina 
występuje tam 43 razy. Powiem szczerze, że się nad tym zastanawiam. Piszecie 
tam o tym, że będziecie wspierać starania Ukrainy o wejście do Unii 
Europejskiej. Jakim cudem chcecie to pogodzić z dbaniem o interes np. 
polskiego rolnika? Dopiero co widzieliśmy, do czego doprowadził masowy zalew 
żywności technicznej zza wschodniej granicy. Widzieliśmy to doskonale. Teraz 
stawiacie sobie za cel wspieranie starań Ukrainy o wejście do Unii 
Europejskiej i jednocześnie chcecie zadbać o polskiego rolnika. To się po 
prostu nie spina. Przystąpienie Ukrainy do Unii Europejskiej nie jest ani w 
interesie polskiej gospodarki, ani w interesie polskiego rolnika.
Nie ma tam mowy o tym, jak np. powstrzymać masową migrację, jak rozwiązać 
problemy związane z istniejącą już migracją do Polski, o jakimś wsparciu ze 
strony Unii Europejskiej. To jest ogromny problem. Widzimy to, co jest. 
Widzimy radykalną politykę klimatyczną i wprowadzenie niemalże klimatycznej 
milicji. Będzie ona sprawdzać, czy nie ma dezinformacji na temat klimatyzmu, 
na temat skutków polityki klimatycznej. Powiem szczerze, że największą 
dezinformacją jest właśnie polityka klimatyczna, którą próbujecie tutaj 
serwować. To sytuacja, w której próbujecie wmówić polskim obywatelom, że 
ogromne nakłady finansowe, jakie muszą zostać zgromadzone w podatkach przez 
wasze głupie pomysły różnego rodzaju, doprowadzą do tego, że klimat 
przestanie się zmieniać. 7% - tyle wynosi emisja CO
2
, jeśli chodzi 
o Unię Europejską. Nawet jeśli doprowadzicie do zeroemisyjności całej Unii 
Europejskiej, to i tak tego nie powstrzymacie. Ma to zerowy wpływ.
Generalnie (Dzwonek) cały ten dokument jest pustosłowiem. Nie będziecie mieli 
absolutnie żadnego wpływu na zmianę tej polityki, a należy ją zmienić. 
Dziękuję. (Oklaski)"
172,Maciej Konieczny,Razem,"Pani Marszałek! Wysoka Izbo! Prezydencja w Unii Europejskiej to 
niezaprzeczalnie wielka szansa dla Polski, to szansa na to, żeby wpłynąć na 
kierunek, w którym zmierza Europa, aby zawalczyć o wizję Europy silnej, 
niezależnej i solidarnej, czyli takiej, która jest w stanie sprostać 
wyzwaniom współczesności. Dlatego też szkoda, że pierwsze dni polskiej 
prezydencji to raczej gorzki obrazek. Z jednej strony premier Tusk z ogromnym 
splendorem w Teatrze Wielkim, z prawdziwie teatralnym zacięciem, pyta 
wszystkich Europejczyków, czy są gotowi wejść na europejską drogę wielkości, 
siły i suwerenności, a z drugiej strony na polsko-niemieckiej granicy 
ponownie ustawiają się kolejki w związku z niemieckimi kontrolami. To już nie 
tylko niszczenie dorobku strefy Schengen i tego wielkiego marzenia o Europie 
bez granic, którym wszyscy już przez dziesięciolecia się cieszymy, ale także 
po prostu traktowanie Polski i Polaków jako kraju i obywateli drugiej 
kategorii. O tym już polski rząd woli milczeć. Polska prezydencja nie powinna 
być ani pustą celebracją, ani tylko okazją do autopromocji rządu. To powinna 
być chwila, kiedy pokażemy, że mamy w Polsce odwagę myśleć odważnie i 
wyznaczać kierunki. A niestety tego w programie polskiej prezydencji brakuje.
Słyszymy o zwiększaniu konkurencyjności polskiej gospodarki, tylko że dzisiaj 
zwiększanie konkurencyjności musi oznaczać daleko idącą transformację: 
ekonomiczną, społeczną, energetyczną. To się nie zrobi samo. Z raportu 
Draghiego wiemy, że potrzebujemy 800 mld w inwestycjach rocznie, żeby być 
konkurencyjni w skali globu. I tutaj potrzebna jest odwaga, chociażby odwaga 
zrzucenia tej kotwicy, która blokuje rozwój Europy, jaką jest to 
rygorystyczne podejście do długu publicznego, tradycyjnie narzucane przez 
Niemcy. Od tego nie da się uciec, bo to jest warunek rozwoju Europy, warunek 
tego, żebyśmy byli w stanie konkurować czy to ze Stanami Zjednoczonymi, czy 
to z Chinami.
W programie polskiej prezydencji przez wszystkie przypadki odmieniane jest 
bezpieczeństwo, i to jest bardzo ważne. W tym kontekście pojawia się 
energetyka. Bardzo dobrze, że chcemy, żeby cała Europa odeszła od zależności 
od paliw kopalnych ze strony Rosji. Tylko że trzeba jasno powiedzieć: żeby to 
się wydarzyło, trzeba jednoznacznie postawić na energetykę jądrową i 
odnawialne źródła energii. Ja się cieszę, że rząd przeznaczył w końcu 
pieniądze na budowę elektrowni jądrowych, że idziemy w tej kwestii do 
przodu...
(Poseł Zbigniew Dolata: Nigdzie nie idziemy.)
...ale może warto na poziomie europejskim zawalczyć o europejski program 
rozwoju energetyki jądrowej, tak żeby Polska mogła liczyć na wsparcie i żeby 
to była technologia, która jest priorytetowa dla Europy. Bo to jest 
technologia, która łączy niezależność i faktyczne osiąganie celów 
klimatycznych, które są ważne. To jest coś, czego tutaj brakuje, takiej 
właśnie ambicji w zmienianiu paradygmatów działania, w tym przypadku 
chociażby polityki energetycznej Europy.
To samo dotyczy systemu EETS. System EETS wymaga nie tyle opóźnienia, ile 
radykalnej reformy, tak żeby nie służył spekulantom, tak żeby faktycznie, nie 
blokując inwestycji, realizował swoje cele. Celem jest przerzucanie 
europejskiej gospodarki na zielone tory, bo to też jest potrzebne, żebyśmy 
byli konkurencyjni.
Kwestia bezpieczeństwa. Pieniądze na zbrojenia są istotne, kluczowe, choć 
przyznam, że jednak dość szokuje mnie, kiedy minister Szłapka, mówiąc o 
rozwoju Europy, mówi, że Europa musi się rozwijać i bogacić, żeby było na 
broń. To jest prawda, ale przede wszystkim tu mieszkają ludzie i chyba jednak 
ich dobrobyt powinien być stawiany na pierwszym miejscu. Ich bezpieczeństwo 
również, ale pomysł, że gospodarka służy tylko i wyłącznie temu, żeby mieć na 
broń, jest jednak dość daleko idący.
Kolejna rzecz to jest kwestia ładu międzynarodowego opartego na prawach 
człowieka i prawie międzynarodowym. To jest kluczowe. Tu Europa ma bardzo 
ważną rolę do odegrania. Bardzo dobrze, że rząd widzi to w kontekście Ukrainy 
i widzi jako polską rację stanu upominanie się o przestrzeganie prawa 
międzynarodowego, o sprzeciw wobec łamania praw człowieka wobec nielegalnej 
agresji rosyjskiej, widzi intencję Rosji podważenia tych zasad, które 
gwarantują nam bezpieczeństwo, ale tu nie może być podwójnych standardów. 
Jeżeli mówimy: A, mówmy: B, jeżeli mówimy: Rosja, mówmy: Izrael, jeżeli 
upominamy się o mordowanych Ukraińców, upomnijmy się o mordowanych 
Palestyńczyków. Unia Europejska nie może stosować tutaj podwójnych 
standardów, musi upomnieć się o konsekwencje wobec Izraela w związku z 
łamaniem praw człowieka, prawa międzynarodowego. Jeżeli są sankcje wobec 
Rosji, powinny być sankcje wobec Izraela. Jeżeli będziemy stosować podwójne 
standardy, to tę wyrwę cynicznie i bezwzględnie wykorzystają Rosja, Chiny i 
wszyscy autokraci, którzy chcą ten porządek prawa międzynarodowego raz na 
zawsze obalić.
W swoim słynnym cytacie premier Donald Tusk powiedział już lata temu, że 
jeżeli ktoś ma wizję, to powinien iść do lekarza. Kłopot polega na tym, że 
żeby dziś uleczyć Unię Europejską (Dzwonek), żeby uczynić ją konkurencyjną na 
arenie globalnej, właśnie taka odważna wizja jest potrzebna. Więc na koniec, 
już w ostatnim zdaniu, odwrócę to pytanie, które zadał Donald Tusk, i zwrócę 
się z nim do rządzących: Czy jesteście naprawdę gotowi wejść na europejską 
drogę wielkości, siły i suwerenności? Bo to jest ten czas. Odwagi, panie 
premierze."
305,Marcin Przydacz,PiS,"Bardzo dziękuję.
Pani Marszałek! Panie Ministrze! Pani Minister! Z uwagą wysłuchałem pańskiego 
wystąpienia, przeczytałem ten dokument i mam wrażenie, że on jest raczej na 
wczoraj, a nie na jutro. Świat zmienia się na naszych oczach. Rzeczywiście 
to, co się dzieje na wschód od naszej granicy, ale też to, co się dzieje w 
samej Unii Europejskiej - popatrzmy na Paryż, popatrzmy na Berlin, popatrzmy 
na zmiany rządu w wielu państwach europejskich... A państwo odpowiadacie na 
pytania, które były aktualne parę miesięcy temu, a już nie są aktualne dziś.
Bezpieczeństwo Europy - bardzo dobre hasło. My również tak planowaliśmy 
rzeczywiście pozycjonować nasze priorytety. Bezpieczeństwo dzisiaj jest 
rzeczą absolutnie najważniejszą, zwłaszcza w kontekście możliwych 
zbliżających się dyskusji na temat sytuacji w Europie Wschodniej, w której 
brać udział będą zarówno Unia Europejska, jak i Stany Zjednoczone. Tymczasem 
jeśli chodzi o relacje transatlantyckie, w państwa dokumencie nie ma żadnego 
planu strategicznego. Co z relacjami euroatlantyckimi? Co z relacjami 
pomiędzy nami (Dzwonek), Unią Europejską a Stanami Zjednoczonymi?
Pytanie: Jakie są konkretne plany w tym zakresie? To po pierwsze. A po drugie 
- Trójmorze. Polska jest silna siłą swojego regionu. Nie ma w tym dokumencie 
o tym ani słowa. Przychodzi do władzy prezydent Trump, dla którego Trójmorze 
było ważne. Dla was to Trójmorze, jak rozumiem, przestaje być ważne. To 
bardzo źle. (Oklaski)"
84,Patryk Gabriel,KO,"Pani Marszałek! Państwo Ministrowie! Chciałem, być może korzystając również z 
obecności naszych gości, przypomnieć wszystkim nas słuchającym, że nasza 
obecność we wspólnocie to nie jest żaden obowiązek, to jest wybór i decyzja 
Polek i Polaków, to jest historyczna okazja, którą zwielokrotniamy dzięki 
prezydencji, do tego, żeby zająć należne nam miejsce we wspólnocie wolnych, 
demokratycznych, podzielających wspólne wartości państw, i to zająć przy 
jednym z głównych stolików, a nie gdzieś w kącie sali z Ficą, Orbánem czy 
innymi ruskimi agentami.
(Poseł Roman Fritz: Pan obraża głowę państwa.)
To również dobra okazja do tego, żebyśmy...
(Wypowiedź poza mikrofonem)
Uderz w stół, a nożyce się odezwą.
To również dobra okazja, żebyśmy wszystkim Polkom i Polakom mówili o tym, 
żeby nie ulegali propagandzie pasionych juanami, rublami i skrwawionymi 
dolarami kont w mediach społecznościowych, chłoptasi, którzy próbują 
sprzedawać nam tanie, łatwe oferty na życie.
(Poseł Roman Fritz: Przyjmujemy tylko w euro.)
Wspólnota to nasz obowiązek, ale też nasze wielkie zobowiązanie. Bardzo 
dziękuję."
23,Izabela Bodnar,Polska2050-TD,"Szanowna Pani Marszałek! Wysoka Izbo! Polska obejmuje przewodnictwo w Radzie 
Unii Europejskiej w okresie światowych turbulencji i niepokojów. Unia jako 
wspólnota mierzy się z rosyjską inwazją na Ukrainie, kryzysem migracyjnym, 
wojną hybrydową. Czujemy brzemię niepewności, jaki kierunek obierze polityka 
w Stanach Zjednoczonych. Obserwujemy chaos polityczny w Niemczech, Francji, 
Austrii, zmiany w Komisji w Brukseli, jak również zbliżające się wybory 
prezydenckie u nas. Wspólne bezpieczeństwo dotyczy nie tylko zwiększenia 
możliwości obronnych Europy, ale także szeregu kluczowych dla jej przyszłości 
wyzwań, takich jak transformacja energetyczna, cyfrowa, żywnościowa, 
zdrowotna czy informacyjna.
Przez te wyzwania Polska powinna przeprowadzić Unię Europejską z jasną wizją 
i silnym poczuciem wspólnego celu. Rozpoczyna się dla nas naprawdę ważny 
historyczny moment, który możemy przejść ambitnie, który może być przełomem 
dla poobijanej Europy, ale możemy przejść go również po cichu, bez 
fajerwerków, ale też bez większych wpadek. Którą opcję wybierzemy? (Dzwonek) 
Oczekiwania wobec Polski są bardzo duże. Musimy zrobić wszystko, żeby 
europejska wspólnota była faktem, a nie pustym sloganem. Dzisiaj bierzemy 
odpowiedzialność za to, w jakiej Europie obudzimy się za kilka miesięcy. Na 
usta, ciśnie się zawołanie sprzed roku: Polsko, go!"
314,Wiesław Różyński,PSL-TD,"Szanowna Pani Marszałek! Wysoka Izbo! Panie Ministrze! Kilka dni temu 
oficjalnie rozpoczęła się prezydencja Polski w Unii Europejskiej. To 
doskonały czas, abyśmy całej Europie pokazali, do czego Wspólnota Europejska 
powinna dążyć. Przede wszystkim chodzi tu o bezpieczeństwo obronne, o czym 
wspomniał pan minister, bezpieczeństwo ekonomiczne i bezpieczeństwo 
żywnościowe. Dziś chciałbym zwrócić się do pana ministra z zapytaniem 
dotyczącym rolnictwa.
W przedstawionym posłom programie polskiej prezydencji czytamy o priorytetach 
w obszarze rolnictwa. Podczas ostatniego posiedzenia Sejmu dopytywałem, czy 
plan prezydencji obejmuje kwestie polityki wobec obszarów wiejskich. Cieszę 
się, że udało się zawrzeć to w kierunkowym dokumencie naszej prezydencji. 
Dziś chciałem też prosić o przedstawienie konkretnych działań, które będziemy 
proponować w Brukseli. Polscy rolnicy potrzebują od nas konkretów i realnych 
zmian. (Dzwonek)
Wierzę, że nie zmarnujemy tego czasu i wzmocnijmy polskiego rolnika na arenie 
międzynarodowej i europejskiej. (Oklaski)"
389,Tadeusz Tomaszewski,Lewica,"Pani Marszałek! Wysoki Sejmie! Szanowni Państwo Ministrowie! Inauguracji w 
Warszawie polskiej prezydencji w Radzie Unii Europejskiej towarzyszył protest 
polskich rolników. Z pięciu podstawowych postulatów trzy z nich dotyczą, po 
pierwsze, sprzeciwu wobec umowy Mercosur, po drugie, sprzeciwu wobec napływu 
towarów z Ukrainy, po trzecie, sprzeciwu wobec zielonego ładu. W dokumencie 
dotyczącym priorytetów polskiej prezydencji czytamy m.in., że polska 
prezydencja będzie dążyć do kształtowania silnej wspólnej polityki rolnej, 
która wspiera rolników oraz rozwój obszarów wiejskich. Polityka ta powinna 
zachęcać, a nie zmuszać rolników do podejmowania działań chroniących 
środowisko oraz wskazywać korzyści z zapobiegania zmianom klimatu i 
zwalczania ich skutków.
Chciałbym zapytać, jak te sprawy, które są podnoszone przez rolników, będą 
traktowane w przedmiocie pracy polskiej prezydencji. Chodzi o te trzy 
postulaty, o których mówiłem w kontekście tego zapisu i sygnałów ze strony 
ministra rolnictwa. Dziękuję. (Oklaski)"
399,Witold Tumanowicz,Konfederacja,"Pani Marszałek! Wysoka Izbo! Mam pytanie, co zamierzacie zrobić w sprawie 
umowy z krajami Mercosur. Czy uda wam się zbudować mniejszość blokującą? Czy 
w ogóle podejmiecie próby w tym zakresie?
Kolejna rzecz. Co z paktem migracyjnym, szczególnie w obliczu wyzwań 
dotyczących bezpieczeństwa zarówno naszych obywateli, jak i obywateli Unii 
Europejskiej? Czują się oni coraz bardziej zagrożeni w obliczu tych 
wszystkich zamachów, które mają miejsce.
Proszę też wytłumaczyć, jak przyjęcie Ukrainy do Unii Europejskiej miałoby 
być korzystne dla polskich rolników, dla polskiej gospodarki. Przedsmak tego 
widzieliśmy już podczas zalewu żywnością techniczną zza wschodniej granicy.
No i ostatni temat. Jak wprowadzanie tej szaleńczej polityki klimatycznej 
miałoby się przyczynić do wzrostu konkurencyjności gospodarki unijnej i 
polskiej gospodarki? Widzimy statystyki pokazujące to, że ta konkurencyjność 
względem świata po prostu się obniża. (Oklaski)"
210,Ewa Leniart,PiS,"Szanowna Pani Marszałek! Wysoka Izbo! Szanowni Państwo! Niewątpliwie okres 
prezydencji Polski w Unii Europejskiej przypada na czas niezwykle ważny z 
punktu widzenia bezpieczeństwa. Docenić należy fakt, że to bezpieczeństwo 
zostało przyjęte za główny, wiodący temat prezydencji. Ale pytanie jest 
takie: Co zrobi Polska i Unia Europejska z kwestiami zapewnienia 
bezpieczeństwa Europie? Sprawa infrastruktury krytycznej jest bowiem 
przedmiotem zainteresowania organów unijnych od dawna, nawet pojawiła się i 
obowiązuje od 18 października 2024 r. dyrektywa w sprawie odporności 
podmiotów krytycznych i poza zdefiniowaniem, jakie to podmioty - że to 
transport, energetyka i zdrowie - w zasadzie nic więcej się nie wydarzyło.
A zatem chciałabym zapytać, czy istnieje szansa na podjęcie konkretnych 
działań służących zabezpieczeniu infrastruktury krytycznej w Polsce oraz 
(Dzwonek) w innych krajach unijnych, poza tylko i wyłącznie formalnymi 
nakazami, które nie prowadzą do niczego więcej aniżeli budowania 
przeświadczenia, że nic w sprawie zabezpieczenia infrastruktury krytycznej 
się nie dzieje. (Oklaski)"
194,Marek Krząkała,KO,"Szanowna Pani Marszałek! Panie Ministrze! Wysoka Izbo! Gdy się słucha 
wystąpień opozycji, nasuwa się jeden wniosek: Dobrze, że straciliście władzę 
i więcej nie rządzicie. Bo jesteście ostatnimi, którzy mogliby pouczać rząd, 
jak prowadzić politykę europejską. Swoją szansę straciliście. To wy 
doprowadziliście do sytuacji, że przeciwko Polsce pierwszy raz w historii 
Unii uruchomiono art. 7 za łamanie praworządności. To wy pozbawiliście Polskę 
środków z KPO na rozwój kraju. To wy skłóciliście nas z krajami Unii, 
utrzymując sojusz z prorosyjskim Orbánem i Węgrami. To wasz premier, kiedy 
wybuchła wojna w Ukrainie, zadbał o siebie, kupując obligacje za 4,6 mln zł, 
zostawiając Polakom przysłowiową miskę ryżu. To wasz prezydent postrzegał 
Unię jako wyimaginowaną wspólnotę, która odbiera mu wolność wyboru żarówki. 
To wy wreszcie doprowadziliście do utraty pozycji i wizerunku Polski w 
Europie. I teraz chcecie udzielać dobrych rad? Powinniście się wstydzić i 
zamilknąć. (Dzwonek)
(Głos z sali: Za was trzeba się wstydzić.)
Zdanie do Konfederacji: Nie idźcie tą drogą.
Ale mam krótkie pytanie do pana ministra: W jakim obszarze rząd widzi 
możliwość współpracy z opozycją? Dziękuję. (Oklaski)"
358,Piotr Paweł Strach,Polska2050-TD,"Pani Marszałek! Wysoka Izbo! Bezpieczeństwo. Jeśli ktoś po prawej stronie 
sali nie uważa, że to jest główny i najważniejszy interes Rzeczypospolitej, 
to jaki on jest, skoro od 2 lat praktycznie mamy budżet, który jest budżetem 
finansowo wojennym?
Druga kwestia to Komisja Europejska. Komisja Europejska to jest polska 
Komisja, tam są Polacy, myśmy skład tej Komisji negocjowali i tam byli, są i 
będą przedstawiciele Rzeczypospolitej.
Trzecia najważniejsza kwestia, która tutaj była często podejmowana, to jest 
kwestia polityki klimatycznej. Polityka klimatyczna jest trochę jak lekarstwo 
- nie jest smaczna, ma skutki uboczne, nie chcemy tego brać, ale tak naprawdę 
jest konieczna, ponieważ my leczymy chorobę, czasami śmiertelną chorobę. Ta 
choroba to, po pierwsze, uzależnienie od kopalin zagranicznych. My nie leżymy 
na ropie, gazie i węglu, my zawsze to sprowadzaliśmy.
(Poseł Witold Tumanowicz: Na węglu?)
A jeśli mówimy o polskim węglu, to jest on w tym momencie tak głęboko 
(Dzwonek), że jest to finansowo nieopłacalne - pomijając efekt cieplarniany. 
Polityka klimatyczna jest koniecznym lekarstwem dla Europy i Polski. Dziękuję 
bardzo. (Oklaski)"
120,Andrzej Grzyb,PSL-TD,"Pani Marszałek! Wysoka Izbo! Kiedy była poprzednia hiszpańska prezydencja, to 
w ramach debaty w Parlamencie Europejskim przedstawiciel Partido Popular, a 
więc partii, która była wtedy w opozycji, powiedział do premiera 
hiszpańskiego, który reprezentował socjalistyczny rząd: Panie premierze, 
fundamentalnie nie zgadzamy się z pańską polityką wewnętrzną w Hiszpanii, ale 
w sprawach priorytetów i prowadzenia prezydencji będziemy absolutnie wspierać 
hiszpański rząd.
W moim przekonaniu byłby to model, który powinniśmy przyjąć również ze strony 
Polski. W 2011 r. słyszałem same krytyczne oceny na temat polskiej 
prezydencji w Parlamencie Europejskim i w chwili obecnej słyszę te same głosy 
krytyczne również w polskim parlamencie. Czy jest coś dobrego w polskiej 
prezydencji? Czy to jest ważne wydarzenie? A może zastanówmy się, czy polska 
prezydencja ma coś do powiedzenia, jak Komisja Europejska ogłosi komunikat w 
sprawie przygotowania reform przedrozszerzeniowych w różnych (Dzwonek) 
politykach europejskich, a może w związku z tym, że będzie na koniec czerwca 
komunikat dotyczący tego, jak mają wyglądać ramy finansowe na lata 2028-2034. 
Może to są ważne wydarzenia z punktu widzenia perspektyw, tego, o co 
apelowali niektórzy mówcy. Dziękuję bardzo. (Oklaski)"
367,Józefa Szczurek-Żelazko,PiS,"Szanowna Pani Marszałek! Wysoka Izbo! Pani poseł z Platformy Obywatelskiej 
powiedziała, że Donald Tusk jest szanowanym i wpływowym politykiem w Unii 
Europejskiej, z którym wszyscy się liczą. Mogłoby to zabrzmieć jak kiepski 
żart, gdyby nie dotyczyło to premiera Rzeczypospolitej Polskiej, który nie 
został zaproszony na szczyt z udziałem prezydenta Stanów Zjednoczonych Bidena 
w Berlinie, nie został zaproszony na otwarcie katedry Notre-Dame, nie został 
zaproszony, obok Putina i Łukaszenki, na inaugurację prezydentury Donalda 
Trumpa. Nawet Ursula von der Leyen nie przyjechała na jego akademię do Teatru 
Wielkiego, żeby nie zrobić sobie z nim zdjęcia. Taki to wielki gracz w 
Europie. (Oklaski)
Szanowni Państwo! Wróćmy do prezydencji. Wielokrotnie przewijało się słowo: 
bezpieczeństwo, również w kontekście zdrowia. Chodzi o bezpieczeństwo 
zdrowotne. Pan minister mówił o rozwoju przemysłu farmaceutycznego, które ma 
nam zapewnić niezależność w Unii Europejskiej. (Dzwonek) Polska dała 
przykład, w jaki sposób będzie rozwijany przemysł farmaceutyczny. W KPO jeden 
z kamieni milowych został przeznaczony, dzięki decyzji minister Leszczyny, na 
zakup niemieckich samochodów elektrycznych, zamiast na rozwój przemysłu 
farmaceutycznego w Polsce. Taka to będzie prezydencja Polski. (Oklaski)
(Głos z sali: Brawo!)"
344,Waldemar Sługocki,KO,"Pani Marszałek! Wysoka Izbo! Panie i Panowie Posłowie! Z dużą przykrością 
przyglądam się tym wyrazom entuzjazmu, okrzykom radości, kiedy jedna strona 
sali politycznej dołoży liderowi drugiej strony sali politycznej i odwrotnie. 
A mówimy o tak ważnej kwestii, jaką jest druga polska prezydencja w Radzie 
Unii Europejskiej. Wydaje mi się, proszę państwa, nie tylko mi się wydaje, 
jestem pewien, że w tych kwestiach powinniśmy raczej szukać kompromisu i 
budować porozumienie, tak aby Polska mogła budować swoją narrację przez te 
pół roku i podejmować te kwestie i te wątki, które są niezwykle ważne z 
punktu widzenia budowania spójności wewnątrz Unii Europejskiej, budowania jej 
silnej pozycji na arenie międzynarodowej, ale także budowania silnej pozycji 
Polski w samej Unii Europejskiej. To jest czas na to, abyśmy zarażali Unię 
Europejską tymi kwestiami, które nurtują dzisiaj Polskę. (Dzwonek)
Jeżeli chodzi o tę drobną satysfakcję i ten styl retoryki, który 
zaproponowała pani poseł, to chcę powiedzieć, pani poseł, że liderzy państw 
członkowskich Unii Europejskiej co do osoby Donalda Tuska byli zgodni: 
wszyscy jednomyślnie poparli go jako szefa Rady Europejskiej. Przepraszam, 
jedna siła polityczna Unii Europejskiej nie poparła Donalda Tuska. Kto to 
był? Oczywiście państwo. Bardzo ubolewam nad tym przykładem. Dziękuję 
uprzejmie. (Oklaski)"
312,Bartosz Romowicz,Polska2050-TD,"Szanowna Pani Marszałek! Panie Ministrze! Wysoka Izbo! Na co dzień mieszkam w 
Ustrzykach Dolnych przy granicy z Ukrainą. Kilka dni temu byłem na spotkaniu 
z lokalnymi samorządami po stronie ukraińskiej, także parlamentarzystami 
Werchownej Rady. Wszyscy wiemy, że na Ukrainie mają miejsce działania 
wojenne, ale one mają miejsce bardziej na wschodzie Ukrainy. Ta zachodnia 
Ukraina prosi o jedno, zwłaszcza lokalne samorządy, żebyśmy w okresie 
prezydencji wzmocnili tę współpracę lokalną, współpracę pomiędzy samorządami, 
które są przy granicy, te, które są po stronie ukraińskiej, i te, które są po 
stronie polskiej. Lokalny biznes, lokalna gospodarka w takich powiatach jak 
bieszczadzki, przemyski czy lubaczowski na tej wojnie też dość mocno 
ucierpiały, bo ten handel przygraniczny, ta wymiana gospodarcza dość mocno na 
tym wszystkim ucierpiała. Tak że, panie ministrze, zwracam się z prośbą o to, 
aby w trakcie tej prezydencji rozmawiać z partnerami z Ukrainy o rozwoju 
kolejnych przejść granicznych na ścianie wschodniej i na terenie województwa 
podkarpackiego, ale także o tym, jak wzmocnić ten lokalny mały (Dzwonek) 
biznes przy granicy wschodniej. Dziękuję bardzo. (Oklaski)"
296,Grzegorz Płaczek,Konfederacja,"Szanowna Pani Marszałek! Wysoka Izbo! Wiele pięknych słów, wiele obietnic. 
Niewielu Polaków wie o tym, że koszty prezydencji Polski wstępnie miały 
wynieść ponad 1 mld zł. Ostatecznie stanęło na kwocie ponad 400 mln zł. To 
ogrom pieniędzy. Pytanie, co Polska rzeczywiście zyska, przez 6 miesięcy 
wydając 400 mln zł. Na każdą złotówkę polskiego podatnika, którą Polska 
będzie wydawać, powinniśmy patrzeć z dwóch stron, dlatego zejdźmy na dół, do 
tych podstawowych wydatków. Panie ministrze, proszę o odpowiedź: Jaki koszt 
poniosła Polska, organizując ostatnią imprezę inaugurującą prezydencję Polski 
w Radzie Unii Europejskiej 3 stycznia w Teatrze Wielkim? (Oklaski)"
64,Władysław Dajczak,PiS,"Szanowna Pani Marszałek! Wysoka Izbo! Czas prezydencji jest ważny, bo otwiera 
pewne furtki, które pozwalają krajowi, który sprawuje tę prezydencję, 
narzucić ważne sprawy, które go dotyczą. A chociażby sprawy, o których mówią 
polscy rolnicy na ulicach polskich miast, nie są w ogóle zaznaczone. Panie 
ministrze, otrzymujemy dokument, który mówi o wszystkim i o niczym, bez 
strategii, bez wizji, bez ambicji wprowadzania agend ważnych dla naszej 
ojczyzny. Natomiast mamy chęć podporządkowania się mainstreamowi 
brukselskiemu i spełniania jego oczekiwań. To jest tak, jak mieliśmy do tej 
pory. Pan premier Donald Tusk był potrzebny temu mainstreamowi, aby wykonywać 
pewne polecenia. Niestety dzisiaj mamy dokument, który pokazuje, że tak też 
będzie wyglądała polska wizja prezydencji. To bardzo przykre. (Oklaski)"
287,Małgorzata Pępek,KO,"Pani Marszałek! Wysoka Izbo! Program polskiej prezydencji w Radzie Unii 
Europejskiej jest nie tylko odzwierciedleniem naszych ambicji (Oklaski), ale 
także doskonałą reakcją na aktualne wyzwania, przed którymi obecnie stoi 
Europa. W obliczu trwającej agresji zbrojnej Rosji na Ukrainę Polska ma 
niepowtarzalną okazję, by stać się liderem w zakresie bezpieczeństwa 
europejskiego. Dokument, który dziś omawiamy, słusznie stawia na pierwszym 
miejscu kwestie obronności i współpracy międzynarodowej, co jest niezbędne w 
czasach globalnych napięć. Bardzo dobrze, że również bezpieczeństwo 
energetyczne, które w ostatnich latach zyskało na znaczeniu, znalazło miejsce 
w tym programie. To ambitne podejście pokazuje, że Polska jest gotowa do 
podjęcia wyzwań, które będą miały pozytywny wpływ na przyszłość naszego 
kontynentu.
Chciałam zapytać (Dzwonek), czy będą podejmowane działania w celu zwiększenia 
odporności Europy na ataki hybrydowe i dezinformacyjne ze strony rosyjskiej. 
Dziękuję bardzo. (Oklaski)
(Głosy z sali: Bis!)
(Poseł Andrzej Śliwka: Pani marszałek, za krótko było.) (Wesołość na sali)"
104,Małgorzata Golińska,PiS,"Pani Marszałek! Wysoka Izbo! Wycofać ETS, wycofać umowę z Mercosur, wycofać 
pakiet migracyjny, wycofać plany zmiany traktatów, które odbiorą nam 
suwerenność - te kwestie powinny wydarzyć się w ciągu najbliższego półrocza, 
w ciągu naszej prezydencji. Tymczasem dzisiaj słyszymy hasła, które państwo 
proponujecie. Są to hasła szumne, dumne, ale niestety bardzo puste, a czasami 
niebezpieczne. Mówicie o suwerenności, a nawet szczyt będzie organizował ktoś 
spoza Polski, bo nie potraficie podjąć się tego wyzwania. Mówicie o 
odpowiedzialności za politykę energetyczną, a tymczasem zapowiadacie, że 
będziecie karać wszystkich tych, którzy politykę klimatyczną będą krytykować. 
Mówicie o bezpieczeństwie, a tymczasem proponujecie przyspieszenie wdrażania 
paktu migracyjnego, który uderzy w bezpieczeństwo Polaków, szczególnie 
kobiet.
Mam dwa pytania. Czy to, co przygotowaliście, to efekt (Dzwonek) waszego 
braku kompetencji, kompleksów czy poddaństwa? Drugie pytanie: W czyim 
interesie przygotowaliście punkty tej prezydencji? (Oklaski)"
265,Tomasz Piotr Nowak,KO,"Pani Marszałek! Panie Ministrze! Wysoka Izbo! Hasła stają się ciałem, słowo 
staje się rzeczywistością. Najpierw trzeba postawić tezę, żeby ją 
zrealizować. Jednymi z kluczowych słów, które padają, są słowa: 
bezpieczeństwo energetyczne, a z tym związana jest transformacja energetyczna 
w Polsce, której koszt do 2050 r. będzie sięgał kwoty 1,5 bln zł. Ale 
najpierw, zanim wydamy te pieniądze, trzeba nazwać i zrealizować sposoby ich 
wydatkowania, żeby były skuteczne. Ministerstwo Przemysłu w czasie tej 
prezydencji kończyć będzie białą księgę transformacji, której przez 8 lat nie 
zrobiliście. Nie zrobiliście żadnej strategii transformacyjnej. Tę białą 
księgę transformacji zaprezentujemy w kwietniu (Dzwonek) w Katowicach na 
Europejskim Kongresie Gospodarczym, a w Koninie 24-25 czerwca odbędzie się 
Doroczny Dialog Polityczny dotyczący inicjatywy na rzecz regionów górniczych 
w procesie transformacji.
Wicemarszałek Dorota Niedziela:
Dziękuję bardzo, panie pośle.
Poseł Tomasz Piotr Nowak:
To będzie przykład na to, jak hasła stają się rzeczywistością, bo w Koninie 
wdrażamy proces sprawiedliwej transformacji, przeznaczając na to 1700 mln zł, 
a w czasie tej konferencji będziemy weryfikować to, co się udało zrobić, i 
to, co jest wyzwaniem. (Oklaski)"
119,Marek Gróbarczyk,PiS,"Dziękuję bardzo.
Pani Marszałek! Wysoka Izbo! Decyzja o rezygnacji ze szczytów, tych 
formalnych i nieformalnych, to jakaś przerażająca groteska, którą dzisiaj 
prezentujecie. Ja rozumiem, że Słowacja zrezygnowała z kwestii negocjacji w 
zakresie rybołówstwa, bo nie ma dostępu do morza, ale wy zrezygnowaliście ze 
wszystkiego, oddając kompetencje Brukseli. To jak to będzie wyglądało? 
Bruksela będzie przygotowywała szczyty, a Polacy będą za nie płacić? 
(Oklaski)
A tak notabene to w ogóle pan, panie ministrze, wie, że Polska ma dostęp do 
Morza Bałtyckiego, gdzie mamy ogromne interesy, te gospodarcze, przemysłowe, 
ale nie ma w państwa priorytetach niczego, co dotyczyłoby tego tematu. Nie 
wiecie, zapomnieliście, czyje interesy reprezentujecie? Ale może się uda 
(Dzwonek) panu, panie ministrze, to masło za 5 zł po tej prezydencji 
załatwić. (Oklaski)"
85,Krzysztof Gadowski,KO,"Szanowna Pani Marszałek! Panie Ministrze! Wysoka Izbo! Wydawać by się mogło, 
że dzisiaj wszyscy powinniśmy się pochylić nad tym, co być może najważniejsze 
w tej kadencji, naszej kadencji poselskiej dla Polski. Wszyscy, słuchając 
dzisiaj naszej debaty przez te kilka godzin, myśleli, że jeśli rząd kładzie 
pewną propozycję, to jakaś konkretna alternatywa znajdzie się po stronie 
opozycji. (Oklaski) A dzisiaj tylko stek ogólników, haseł: nie tak, nie tak i 
nie tak. Czekaliśmy na ten dokument kilka miesięcy. Trzeba było przedstawić 
konkretne propozycje.
Mówimy o bezpieczeństwie energetycznym, mówimy o transformacji. Tyle się tu o 
tym mówi, wielokrotnie. To jest efekt waszej działalności, 8 lat waszych 
rządów. Dzisiaj nikt się nie pochylił nad tym ani nie zadał ministrowi 
pytania: Panie ministrze, a co z tą transformacją dalej? (Dzwonek) Co z 
umowami społecznymi, na które czekamy, żeby były jak najszybciej notyfikowane 
w Unii Europejskiej? Co ze środkami na sprawiedliwą transformację? Jakie nowe 
narzędzia znajdą się...
Wicemarszałek Dorota Niedziela:
Dziękuję, panie pośle.
Poseł Krzysztof Gadowski:
...w kolejnej perspektywie budżetowej Unii? Czy tego będziemy pilnować w 
trakcie prezydencji? Nie, tego nie było. Było tylko: nie i nie. Efekt waszych 
rządów dzisiaj Polacy widzą. My chcemy walczyć, żeby ta cena energii w Polsce 
była niższa, żeby przedsiębiorstwa były konkurencyjne nie tylko na rynku 
europejskiej, lecz także na świecie. Dziękuję bardzo. (Oklaski)"
95,Anna Gembicka,PiS,"Pani Marszałek! Wysoka Izbo! Krótkie przypomnienie dla posłów Platformy, 
którzy nas oskarżają o swoje grzechy. To wy żądaliście nakładania na Polskę 
sankcji, to wasz kandydat na prezydenta pisał rezolucję przeciwko Polsce, 
atakującą nas na forum Unii Europejskiej. (Oklaski) Mało tego, Rafał 
Trzaskowski chwalił się, że rozmawia z Komisją Europejską o tym, żeby opóźnić 
wypłacanie Polsce KPO.
Mówicie o art. 7. To bardzo ciekawe, że Komisji wystarczyła zmiana władzy bez 
zmiany żadnej ustawy sądowniczej, żeby uznać, że jest wszystko w porządku, bo 
wy w imię swojego interesu partyjnego podeptaliście polską rację stanu. 
(Oklaski)
Pan poseł mówi, że my nie przedstawiliśmy żadnych rekomendacji. Nieprawda, 
panie pośle. Zachęcam do zapoznania się. To raport przygotowany przez pana 
premiera Morawieckiego, przez ministra Szymona Szynkowskiego vel Sęka. Są tu 
rekomendacje, co powinno zostać uwzględnione.
Panie Ministrze! Jedno pytanie na koniec: Dlaczego w grudniu przyjęliście 
(Dzwonek) dokument wzywający do szybszej implementacji zielonego ładu? Co 
dokładnie planujecie zrobić, żeby zablokować umowę z Mercosurem i żeby 
Komisja nie zmniejszała o 30% środków na WPR, tak jak zapowiadała? Proszę o 
odpowiedzi na piśmie. (Oklaski)"
489,Bożena Lisowska,KO,"Pani Marszałek! Wysoki Sejmie! Polska prezydencja w Radzie Unii Europejskiej 
zbiega się z początkiem kadencji nowej Komisji Europejskiej. Jednym z wielu 
wyzwań stojących przed Polską będzie prowadzenie negocjacji w sprawach 
istotnych aktów prawnych w wielu sektorach. To na stronie polskiej będzie 
ciążyć obowiązek zarządzania trudnymi rozmowami w ramach trilogów, aby 
kontynuować finalizację już rozpoczętych projektów legislacyjnych, np. 
dyrektywy dotyczącej kredytu hipotecznego czy rozporządzenia w zakresie 
obiegu zamkniętego w odniesieniu do pojazdów wycofanych z eksploatacji. A to 
będzie miało daleko idące konsekwencje i wpływ na rynek ubezpieczeń i 
likwidacji szkód we wszystkich krajach Unii Europejskiej.
W tym kontekście (Dzwonek) stawiam pytanie panu ministrowi: Które akty prawne 
będą priorytetowe do przeprowadzenia przez proces legislacyjny - pytam 
zarówno o te będące w trakcie procedowania, jak i o te nowe - podczas 
polskiej prezydencji?"
230,Maciej Małecki,PiS,"Pani Marszałek! Wysoka Izbo! Efekty polskiej prezydencji w Unii Europejskiej 
powinny być mierzone sukcesem polskich rozwiązań wprowadzonych we Wspólnocie 
Europejskiej, podniesieniem bezpieczeństwa naszych granic, podniesieniem 
bezpieczeństwa w Unii, rozwiązaniami, które chronią Polaków przed drożyzną 
energetyczną, które chronią polskie rolnictwo i forsują korzystne rozwiązania 
dla naszej gospodarki.
Dlaczego zrezygnowaliście z bardzo mocnego narzędzia do forsowania tych 
polskich rozwiązań, jakim jest organizacja szczytu unijnego właśnie w Polsce? 
Raz na kilkanaście lat mamy szansę na to, żeby mocno przedstawiać polskie 
sprawy, nie niemieckie, nie innych krajów, ale polskie.
Mógłbym mówić o wielu sprawach, które padały dziś z tej mównicy, ale powiem o 
trzech. (Dzwonek) Powinniście zablokować umowę z Mercosurem, która służy 
niemieckiej gospodarce, ale zabija rolnictwo w Polsce, powinniście zablokować 
pakt migracyjny i powinniście zablokować zielony ład.
Wicemarszałek Dorota Niedziela:
Dziękuję bardzo, panie pośle.
Poseł Maciej Małecki:
Moje pytanie: Kogo reprezentujecie w tej prezydencji: Polskę i Polaków czy 
Europejską Partię Ludową z Ursulą von der Leyen i Manfredem Weberem? 
(Oklaski)"
394,Małgorzata Tracz,KO,"Pani Marszałek! Panie Ministrze! Wysoka Izbo! Na wstępie chciałam podziękować 
panu ministrowi za przedstawienie programu polskiej prezydencji w Radzie Unii 
Europejskiej, a także przekazanie dokumentu o tym. Bezpieczeństwo jako 
priorytet polskiej prezydencji nie podlega dyskusji. Jest to temat, który 
łączy Polskę i Europę.
Chciałam natomiast zadać szczegółowe pytanie o zapis w rozdziale na temat 
Rady ds. Rolnictwa i Rybołówstwa. To jest zdanie, które wzbudziło mój 
niepokój. Cytuję: W dyskusjach będziemy zwracać uwagę na kwestię 
zrównoważonego zarządzania populacją chronionych zwierząt, które wyrządzają 
szkody w rolnictwie. Panie ministrze, chciałam dopytać, czy to oznacza, że 
będziemy dążyć do obniżenia statusu ochrony zwierząt dzikich, w tym wilka, 
potem, nie wiem, rysia, niedźwiedzia czy różnych gatunków ptaków, bo takie 
obniżenie statusu byłoby ze szkodą dla ekosystemu, ale też byłoby niezgodne z 
europejską strategią na rzecz bioróżnorodności, także (Dzwonek) prawem 
odbudowy zasobów przyrodniczych. I bardzo proszę o odpowiedź na to pytanie na 
piśmie. (Oklaski)"
373,Paweł Szrot,PiS,"Pani Marszałek! Wysoka Izbo! Prezydencja w Unii to oczywiście kwestia 
kolejności i rotacji, ale można powiedzieć jedno, że z prezydencją jest jak z 
kryzysem w gospodarce - nadchodzi wtedy, kiedy premierem jest Donald Tusk, to 
po pierwsze.
A po drugie, chciałem zadać pytanie, po raz kolejny to samo pytanie, bo 
dokument dotyczący priorytetów prezydencji określa tylko, że jednym z 
priorytetów jest utrzymanie dobrych relacji z Ameryką Łacińską. Czy kosztem 
polskich rolników? Rozumiem, że prezydencja to przede wszystkim układanie 
kalendarza, harmonogramów, agend, ale czy Polska zamierza to wykorzystać 
celem odrzucenia umowy z Mercosurem przed rozmontowaniem tej koalicji 
mniejszości blokującej przez naszych większych partnerów z Unii Europejskiej? 
(Oklaski)"
308,Renata Rak,KO,"Pani Marszałek! Panie Ministrze! Pani Minister! Wysoka Izbo! Wraz z rozwojem 
technologicznym wzrasta spektrum niebezpieczeństw mogących zagrażać 
bezpieczeństwu państwa i jego obywateli. Ważne jest, aby zapobiegać 
dezinformacji i manipulacjom informacjami oraz przeciwdziałać akcjom 
propagandowym, a także maksymalnie zmniejszać skutki wrogich działań w 
cyberprzestrzeni. Ważny jest rozwój nowoczesnych i bezpiecznych usług 
cyfrowych, a zwiększenie świadomości na temat zagrożeń hybrydowych jest 
konieczne, by poprawić bezpieczeństwo.
Moje pytanie brzmi: Jakie działania planowane są, aby przeciwdziałać 
zagrożeniom hybrydowym, takim jak dezinformacja czy ataki cybernetyczne, i 
czy planowane są wspólne działania państw Unii Europejskiej w zakresie 
cyberobrony? Dziękuję bardzo. (Oklaski)"
50,Krzysztof Ciecióra,PiS,"Dziękuję.
Pani Marszałek! Wysoka Izbo! Przeczytałem dokument o priorytetach na 
najbliższe półrocze w zakresie rolnictwa. To są 2,5 strony tak naprawdę 
takiej opowieści o tym, o czym będziecie dyskutować. I co ja tam wyłapałem? W 
czasie prezydencji będziemy mieć debatę o wizji dla rolnictwa i żywności. 
Będziemy rozmawiać o rozszerzeniu Unii Europejskiej. Polska prezydencja 
przeprowadzi dyskusję na temat wdrażania zasady rural proofing. Prezydencja 
zapewni przestrzeń do regularnej debaty na temat sytuacji na rynkach rolnych. 
Ponadto prezydencja przeprowadzi dyskusję na temat doświadczeń państw 
członkowskich w eliminowaniu nieuczciwych praktyk. I kolejna dyskusja, 
kolejna dyskusja, same dyskusje, jakieś kółko dyskusyjne w regionalnej 
bibliotece publicznej.
Szanowni Państwo! Tam nie ma żadnych planów, ambitnych propozycji, żadnych 
idei, które chcielibyście przekazać w trakcie swojej prezydencji. Więc mam 
dla was taką propozycję, żebyście w ogóle zmienili hasło tej prezydencji: 
Gadamy, bo lubimy. Każdy problem można zagadać i to będziemy robić przez te 
pół roku. (Dzwonek) Dziękuję bardzo. (Oklaski)"
182,Iwona Maria Kozłowska,KO,"Szanowna Pani Marszałek! Wysoka Izbo! Panie Ministrze! Pani Minister! 
Strategicznym celem Unii Europejskiej od lat jest poprawa dostępu pacjentów 
do diagnostyki, leczenia, opieki i informacji w zakresie chorób rzadkich. 
Wczoraj wraz z panią prof. Alicją Chybicką zorganizowałyśmy konferencję 
dotyczącą choroby genetycznej, jaką jest leukodystrofia metachromatyczna. 
Udział w tym spotkaniu wzięli wybitni specjaliści z dziedziny neurologii i 
neurochirurgii, m.in. prof. Robert Wynn z Manchesteru czy prof. Krzysztof 
Kałwak z Uniwersytetu Medycznego we Wrocławiu, słynny Przylądek Nadziei. 70% 
chorujących na choroby genetyczne to dzieci. Wspólny europejski program w 
dziedzinie chorób rzadkich daje szansę na łączenie zasobów, doświadczeń i 
wiedzy nie tylko krajów europejskich, ale również tych spoza Unii. 
Wykorzystajmy w czasie naszej prezydencji zaawansowane badania w dziedzinie 
chorób rzadkich (Dzwonek) we współpracy z innymi krajami. Przypominam, że 
Polska ma doskonałe doświadczenie w terapii genowej rdzeniowego zaniku mięśni 
SMA. Wczesne diagnozowanie i leczenie dzieci z chorobami rzadkimi daje im 
szansę na normalny rozwój, na aktywny udział w życiu społecznym i zawodowym.
Wicemarszałek Dorota Niedziela:
Dziękuje bardzo, pani poseł.
Poseł Iwona Maria Kozłowska:
Czy planowane są działania mające na celu wsparcie i rozwój programów 
leczenia chorób rzadkich
w czasie polskiej prezydencji w Unii Europejskiej? Bardzo dziękuję. (Oklaski)"
398,Sylwester Tułajew,PiS,"Szanowna Pani Marszałek! Wysoka Izbo! Zastanawiam się, pani poseł, gdzie pani 
wyczytała w tym dokumencie o ambicjach Polski w czasie polskiej prezydencji. 
Przecież w tym dokumencie nie ma ani słowa na temat ambicji, na temat tego, 
co chcemy zrobić. To jest dokument o przeszłości. Czy państwo jesteście 
zainteresowani kształtowaniem roli Polski na arenie międzynarodowej, na 
arenie europejskiej? Co w tym czasie, w czasie prezydencji będzie 
realizowane? Dlaczego nie będzie w tym czasie szczytu w Warszawie? 
Fundamentalne pytanie: Który kraj sprawujący prezydencję zrezygnował w tym 
czasie z organizacji szczytu w swojej stolicy czy też w innym ważnym dla 
siebie miejscu? Czy my naprawdę nie mamy się czym pochwalić? Czy naprawdę nie 
chcemy pokazać, jak Polska się zmieniła przez ostatnie 13 lat? Bo tyle czasu 
minęło od naszej ostatniej prezydencji. (Dzwonek) Chcecie konkretów? Chcecie 
propozycji? Zorganizujcie szczyt w Warszawie. Zorganizujcie również szczyt 
Trójmorza, aby można było rzeczywiście rozmawiać o ważnych sprawach. 
(Oklaski)"
114,Krzysztof Grabczuk,KO,"Szanowna Pani Marszałek! Państwo Ministrowie! Wysoka Izbo! Europa i świat z 
nadzieją patrzą na polską prezydencję w Unii Europejskiej. (Wesołość na sali) 
Czasy są trudne i nic nie wskazuje na to, że czasy będą lepsze. Dla nas 
wszystkich rzeczą najważniejszą, bez względu na to, jaką opcję polityczną 
reprezentujemy, bez względu na to, jaką funkcję piastujemy, jest fakt, by 
dobrze wykorzystać ten czas. Bezpieczeństwo, bezpieczeństwo zewnętrzne, 
bezpieczeństwo wewnętrzne, bezpieczeństwo energetyczne, bezpieczeństwo 
zdrowotne, bezpieczeństwo cyfrowe. Można mówić o bezpieczeństwie w wielu 
innych dziedzinach. To, proszę państwa, powinno tworzyć fundament naszej 
działalności, jeśli chodzi o prezydencję.
Drugi element to jest gospodarka. Gospodarka europejska musi być 
konkurencyjna (Dzwonek) dla innych gospodarek świata. Głęboko wierzę w to, że 
panie i panowie, również z PiS-u, ponad podziałami partyjnymi i politycznymi 
będziecie dbać o dobro Polski, a nie tylko i wyłącznie o dobro własnej partii 
politycznej. Dziękuję bardzo. (Oklaski)"
488,Jarosław Krajewski,PiS,"Szanowna Pani Marszałek! Państwo Ministrowie! Wysoka Izbo! Już na samym 
początku polskiej prezydencji cieniem kładzie się świadoma decyzja rządu o 
rezygnacji z organizacji nieformalnego szczytu w Polsce. Państwo 
wywiesiliście białą flagę i nie uciekniecie przed odpowiedzialnością za ten 
grzech pierworodny, jaki popełniliście już na samym starcie polskiej 
prezydencji. Chcę zwrócić uwagę, że w tym dokumencie państwo kilka razy 
odnosicie się do tego, że będziecie respektować podstawowe wartości Unii 
Europejskiej, w tym praworządność w wymiarze wewnętrznym i zewnętrznym. To ja 
pytam pana ministra Szłapkę, kiedy rozpoczniecie przywracanie praworządności 
w Ministerstwie Finansów, w prokuraturze i w innych instytucjach.
Dodatkowo, panie ministrze, chciałbym uzyskać od pana konkretną informację. W 
jaki sposób państwo w czasie prezydencji w Unii Europejskiej będziecie 
zabiegali o to, żeby zamrożone (Dzwonek) 300 mld dolarów aktywów rosyjskich 
przeznaczyć na wsparcie dla walczącej Ukrainy i na odbudowę Ukrainy po 
zakończeniu działań militarnych ze strony Federacji Rosyjskiej przeciwko 
Ukrainie? 300 mld dolarów - jakie będą konkretne działania polskiego rządu w 
tym zakresie? Dziękuję bardzo. (Oklaski)"
145,Marcin Józefaciuk,KO,"Szanowna Pani Marszałek! Szanowny Panie Ministrze! Wysoka Izbo! 
Bezpieczeństwo to stan braku zagrożenia czy też poczucia, że nie nadciąga 
jakiekolwiek niebezpieczeństwo. Bezpieczeństwo jest jedną z podstawowych 
potrzeb człowieka. W związku z hasłem przewodnim polskiej prezydencji mam 
kilka pytań, dokładnie trzy. Czy Polska planuje zainicjować dialog na temat 
stworzenia wspólnego, zapewniającego bezpieczeństwo europejskiego mechanizmu 
przeciwdziałania cyberprzemocy oraz skutecznego egzekwowania przepisów 
dotyczących mowy nienawiści?
Drugie pytanie. Według rankingu równości ILGA 2024 Polska zajęła ostatnie 
miejsce wśród krajów Unii Europejskiej. Jakie działania Polska planuje podjąć 
podczas swojej prezydencji, aby skuteczniej przeciwdziałać dyskryminacji i 
aktom przemocy wobec mniejszości w Polsce oraz w państwach członkowskich?
Pytanie trzecie. Jakie wyzwania w sferze edukacji zawodowej stoją przed 
Polską jako państwem przewodniczącym przez najbliższe pół roku Radzie Europy? 
Chodzi zarówno o bezpieczeństwo edukacyjne uczniów, jak i bezpieczeństwo w 
trakcie praktyk zawodowych, również zagranicznych, ale również o 
bezpieczeństwo pracodawców. (Dzwonek) Dziękuję. (Oklaski)"
318,Paweł Rychlik,PiS,"Pani Marszałek! Państwo Ministrowie! Wysoka Izbo! Dokładnie wręcz 13 miesięcy 
temu z tego miejsca likwidator państwa polskiego oznajmił narodowi...
(Poseł Paweł Rychlik odtwarza nagranie z telefonu: Naprawdę mnie nikt nie 
ogra w Unii Europejskiej.)
(Poseł Jacek Niedźwiedzki: Pani marszałek, nic nie słychać.)
Dlatego dla tych, którzy nie słyszeli, powtórzę. Z tego miejsca premier 
polskiej biedy powiedział: chcę wam powiedzieć, że naprawdę mnie nikt nie 
ogra w Unii Europejskiej. W tym miejscu, szanowni państwo, na początku tej 
prezydencji przyznam się, że zgadzam się z panem premierem, ponieważ pan 
premier na to boisko nie wyszedł, więc po prostu nikt go nie ogra. Nie 
wyszedł, dezerterując od obowiązków polskich, od obowiązków pilnowania 
polskich spraw, polskiego rolnictwa. Mówię to w kontekście umowy Unii 
Europejskiej z państwami Mercosuru. Panie ministrze, jakie jest pana 
stanowisko w sprawie tej szkodliwej, zabójczej (Dzwonek) umowy dla polskiego 
rolnictwa? Proszę o odpowiedź na piśmie. Czy zablokujecie tę skandaliczną, 
zabójczą umowę? (Oklaski)"
464,Alicja Łuczak,KO,"Pani Marszałkini! Panie Ministrze! Wysoka Izbo! Jednym z celów polskiej 
prezydencji w Unii Europejskiej jest wzmocnienie demokracji poprzez budowanie 
zdolności do rozpoznawania i eliminowania dezinformacji i zagranicznych 
manipulacji, ale również długofalowe działania w zakresie edukacji 
obywatelskiej, budowania psychologicznej odporności na sytuacje kryzysowe. 
Pytanie brzmi: Panie ministrze, w jaki sposób, jakimi narzędziami będą 
realizowane te cele? Czy są przygotowane działania w postaci np. szkoleń, 
konkursów, reklam, środków audiowizualnych? Czy będą w ten proces 
zaangażowane np. NGOs czy resort edukacji? Dziękuję bardzo. (Oklaski)"
12,Ryszard Bartosik,PiS,"Szanowna Pani Marszałek! Wysoka Izbo! Kilka dni temu byliśmy świadkami 
żenującego wydarzenia, kiedy to premier Donald Tusk usiłował pokazać, że 
otwiera naszą prezydencję. Widzieliśmy, że mimo pełnej sali w Teatrze Wielkim 
on tak naprawdę był tam sam i bardzo się denerwował. Ale wtedy na ulicach 
pojawili się rolnicy, jednak nikt do nich nie wyszedł, nikt nie chciał 
wysłuchać ich postulatów, a tymczasem rolnicy napisali program tej 
prezydencji. Chciałbym zapytać, czy te postulaty, takie jak Stop zielonemu 
ładowi, Stop umowie z Mercosurem, Stop napływowi towarów z Ukrainy, Stop 
niszczeniu polskich lasów czy naszej gospodarki, będą realizowane w jakiś 
sposób i czy odniesiecie się do tego podczas prezydencji? Bo w materiale, 
który zaprezentowaliście, tego niestety nie ma. Nie chronicie (Dzwonek), nie 
bronicie polskiego rolnika. Dziękuję bardzo. (Oklaski)"
431,Anna Wojciechowska,KO,"Dziękuję.
Pani Marszałek! Państwo Ministrowie! Wysoka Izbo! Nasza prezydencja w Radzie 
Unii Europejskiej to okres półroczny, tylko półroczny, i biorąc pod uwagę 
sytuację geopolityczną na świecie, jest to olbrzymie wyzwanie. Stawiamy na 
bezpieczeństwo, bezpieczeństwo jeśli chodzi o zabezpieczenie naszych 
interesów w Europie w różnych wymiarach. Ale proszę państwa, w tej chwili za 
naszą wschodnią granicą toczy się wojna rosyjsko-ukraińska, trwają walki 
między Izraelem a Hamasem, mamy napływ imigrantów również przez nasze 
wschodnie granice, problemy energetyczne w Europie i nieuczciwą konkurencję. 
W chwili obecnej na świecie jest ok. 180 konfliktów zbrojnych. Przed nami 
jest szansa na wzmocnienie naszej pozycji na arenie międzynarodowej, 
negocjacje. Wykorzystamy tę szansę i zabezpieczymy naszą Europę, a więc i 
Polskę, przed wrogimi wpływami (Dzwonek) Rosji, bo to od niej płyną wszystkie 
złe trendy. Nie pozwolimy na to. Bezpieczna Europa, bezpieczna Polska. Panie 
ministrze, cała naprzód. Dziękuję. (Oklaski)"
453,Tomasz Zieliński,PiS,"Pani Marszałek! Wysoka Izbo! Panie Ministrze! Polską prezydencję w Radzie 
Unii Europejskiej pod nieobecność europejskiej polityków powitali w Warszawie 
rolnicy z całej Polski, w tym bardzo liczna grupa z mojego typowo rolniczego 
województwa lubelskiego. Przyjechali oni zaprotestować przeciwko tragicznej 
polityce Komisji Europejskiej oraz wyrazić swój brak zaufania do rządu 
Donalda Tuska. Panie ministrze, konkretne pytanie, i to jest pytanie od 
polskich rolników: Czy prawdą jest, jak podaje niemiecka prasa, że premier 
polskiego rządu zgodził się na skrajnie niekorzystne dla naszego kraju, a 
bardzo korzystne dla Niemiec, porozumienie z krajami Mercosuru, ale dopiero 
po wyborach prezydenckich? I na zakończenie, tutaj jeden z panów posłów 
powiedział, że cały świat czeka na polską prezydencję. Cały świat pewnie nie, 
ale obawiam się, że duża część krajów Ameryki Południowej na pewno. Dziękuję 
bardzo. (Oklaski)"
186,Iwona Małgorzata Krawczyk,KO,"Szanowna Pani Marszałek! Państwo Ministrowie! Wysoka Izbo! To nie jest tylko 
prezydencja rządu, to jest prezydencja wszystkich Polaków. Polska stoi przed 
szansą odegrania wiodącej roli w kształtowaniu europejskiej przyszłości. 
Skupimy się na siedmiu filarach bezpieczeństwa i bardzo się cieszę, że jednym 
z nich jest bezpieczeństwo zdrowotne, w tym bezpieczeństwo lekowe. Obecnie 
80% substancji wykorzystywanych do produkcji leków jest produkowane poza Unią 
Europejską, a ok. 60% surowców pochodzi z Chin i Indii. Pandemia pokazała, że 
oparcie bezpieczeństwa lekowego Europy na globalnych łańcuchach dostaw może 
zawieść. Panie ministrze, jakie systemowe rozwiązania chroniące rynek 
wewnętrzny Unii Europejskiej oraz pacjentów przed ograniczeniem dostępu do 
farmakoterapii zostaną zaproponowane w ramach polskiej (Dzwonek) prezydencji? 
I drugie: Czy zarekomendujemy rozwiązania, aby wszyscy obywatele Wspólnoty 
mieli taki sam dostęp do leków, aby zabezpieczyć bezpieczeństwo lekowe w 
Polsce i w Europie? Dziękuję bardzo. (Oklaski)
(Przewodnictwo w obradach obejmuje wicemarszałek Sejmu Krzysztof Bosak)"
137,Paweł Jabłoński,PiS,"Dziękuję.
Panie Marszałku! Wysoki Sejmie! Panie Ministrze! Pytanie, które chciałem panu 
zadać, to pytanie, na które już padła publicznie odpowiedź, pytanie 
podstawowe: Dlaczego zrezygnowaliście z narzędzia, które wykorzystuje każde 
państwo, najważniejszego wydarzenia politycznego każdego półrocza, szczytu 
Rady Europejskiej? Wy to oddaliście walkowerem do Brukseli. Ale dlaczego tak 
się stało, to już odpowiedział wasz europoseł, wielki ekspert od wszystkiego 
chyba, pan Szczerba. Powiedział, że Rafał Trzaskowski po prostu tak 
nieudolnie zarządza Warszawą, że byłyby gigantyczne korki (Oklaski) i byście 
sobie z tym nie poradzili. Dlatego mam do was inne pytanie: Dlaczego w 
priorytetach naszej prezydencji, 11 grudnia podpisaliście ten dokument, jest 
jak najszybsze wdrożenie paktu migracyjnego i jak najszybsze wdrożenie 
zielonego ładu? Kłamiecie w polskich mediach, opowiadacie, że będziecie z tym 
walczyć, ale podpisujecie w Brukseli dokumenty, które przyspieszają te 
sprawy. Dlaczego okłamujecie Polaków w tej sprawie? (Oklaski)"
67,Barbara Dolniak,KO,"Panie Marszałku! Panie Ministrze! Wysoka Izbo! Czas prezydencji Polski to 
bardzo ważny okres dla nas, tutaj w Polsce, ale także ze względu na znaczenie 
Polski na arenie międzynarodowej, na arenie europejskiej. Ważne jest więc, by 
jak największa liczba obywateli naszego państwa miała świadomość znaczenia i 
wartości naszej prezydencji w Unii Europejskiej. Stąd moje pytanie: Czy 
planujecie państwo dalszą kampanię na rzecz wyjaśniania, przekonywania czy 
też informacji o naszych działaniach w ramach prezydencji wśród naszych 
polskich obywateli, zarówno wśród młodzieży, jak i dorosłych, by pozyskać jak 
największą grupę sympatyków dla tego rodzaju działania? Bo niewątpliwie 
prezydencja zdarza się raz na jakiś dłuższy czas, stąd też im więcej osób ma 
świadomość tego, jak ważna jest jej rola, tym więcej osób zaangażowanych jest 
w działania (Dzwonek) na rzecz prezydencji polskiej w Unii Europejskiej. 
Dziękuję."
216,Grzegorz Lorek,PiS,"Szanowny Panie Marszałku! Panie Ministrze! Wysoka Izbo! Z polską prezydencją 
będzie jak z yeti: wszyscy o niej mówią, ale jej nigdy nie zobaczą. Nawet 
szczytu prezydencji nie będzie w Warszawie, tylko w Brukseli. Dlaczego? Bo 
wszyscy się boją korków, bo wszyscy się boją Warszawy, bo wszyscy się boją 
rolników. Bo Donald Tusk będzie dbał wyłącznie o interesy unijne, głównie 
niemieckie, tak jak robił to z polską gospodarką przez ostatni rok. Pytanie 
jest proste, acz dociekliwe: Jak prezydencja ma wpłynąć na nielegalną 
emigrację i bezpieczeństwo? Kanclerz Niemiec nie chce przeznaczać 
odpowiednich środków na zbrojenia. Jak będzie z Mercosurem? Jak będzie z 
lecznictwem? Czy w ogóle to będzie? Tak jak powiedziałem na początku: wszyscy 
o niej mówią, ale nikt jej nie zobaczy. (Oklaski)"
125,Krzysztof Habura,KO,"Dziękuję.
Panie Marszałku! Wysoki Sejmie! Podczas uroczystej inauguracji polskiej 
prezydencji w Radzie Unii Europejskiej, głównym organie decyzyjnym Unii 
Europejskiej, przewodniczący Rady António Costa powiedział, że przyjęcie 
naszego kraju do Unii Europejskiej było jej najlepszą geopolityczną decyzją, 
zaś objęcie sterów przez Polskę w obliczu czającego się za wschodnią granicą 
niebezpieczeństwa następuje w najlepszym dla Europy momencie, a to przez 
żywotność polskiej demokracji i poczucie tożsamości naszych obywateli, co 
czyni zdolność obronną naszego kraju jedną z najwyższych w Europie. Te słowa 
przewodniczącego Costy to dla nas wielkie wyróżnienie, ale też ogromna 
odpowiedzialność za przyszłość Europy. Przez najbliższe 6 miesięcy naszej 
prezydencji koalicja 15 października (Dzwonek) na czele z premierem Donaldem 
Tuskiem zadba o jeszcze lepszą integrację, współpracę, innowacyjność, 
konkurencyjność i bezpieczeństwo Polski i Europy. I to mimo postawy polskich 
eurosceptyków, których część zasiada także na tej sali. Bezpieczeństwo, 
Europo! (Oklaski)"
486,Włodzimierz Tomaszewski,PiS,"Panie Marszałku! Wysoka Izbo! Co mamy wspierać? Członkostwo w Unii 
Europejskiej to gra interesów. Chcę przypomnieć, że negocjacje akcesyjne 
miały dwa kształty: kształt twardej walki o silną pozycję Polski - i tak 
działał minister Jacek Saryusz-Wolski - oraz kształt wasalnego przyjmowania 
tego, co dyktują najwięksi - i to było efektem działań negocjatorów z SLD i 
PSL-u - a dalej był początek nierównego traktowania polskich rolników i 
dopłat. Prezydencja może być walką o likwidację paktu migracyjnego, 
likwidację zielonego ładu, a w efekcie walką o konkurencyjność gospodarki, w 
tym rolnictwa. Jak koalicja 13 grudnia chce prowadzić tę walkę? Poprzez 
wasalne zachowania czy też właśnie poprzez tę twardą grę o polskie interesy? 
(Oklaski)"
259,Jacek Niedźwiedzki,KO,"Panie Marszałku! Wysoka Izbo! Jak zostało przedstawione, głównym hasłem 
polskiej prezydencji będą bezpieczeństwo i konkurencyjność. W szczególności 
mowa tu o bezpieczeństwie zewnętrznym i energetycznym, polityce migracyjnej, 
rynku pracy i budżecie unijnym, jak również o kwestiach związanych z 
przemysłem obronnym, transformacją na zieloną energię i z bezpieczeństwem 
Bałtyku. Chciałbym skupić się na bezpieczeństwie, stąd moje pytanie. 
Przedstawionych zostało siedem filarów związanych z bezpieczeństwem: 
bezpieczeństwo zewnętrzne, bezpieczeństwo energetyczne, bezpieczeństwo 
ekonomiczne, bezpieczeństwo zdrowotne i informacyjne, bezpieczeństwo 
wewnętrzne, bezpieczeństwo żywnościowe i bezpieczeństwo klimatyczne. Proszę 
pokrótce omówić te filary. Dziękuję."
280,Teresa Pamuła,PiS,"Panie Marszałku! Panie Ministrze! Wysoka Izbo! Nasza prezydencja powinna 
wyglądać tak, że mamy być organizatorami, przywódcami, mediatorami. A jak to 
będzie wyglądać? W wystąpieniu pana ministra nie usłyszałam, że premier Tusk 
będzie przywódcą, bo szczyt będzie organizowany w Brukseli. To w jaki sposób 
będzie przewodził w Brukseli? Czy ma tam swoich urzędników, którzy przygotują 
ten szczyt w Brukseli? Jak będzie negocjował umowy z Mercosurem? W jaki 
sposób? Poprzez urzędników unijnych? Bo z mediów się dowiaduję, że to 
urzędnicy unijni mają prowadzić negocjacje.
Panie Ministrze! Panie Premierze Tusk! Co będzie tym najlepszym dla Polski 
(Dzwonek) w trakcie naszej prezydencji? Proszę wskazać choć jeden szczegół, 
który będzie konkretny w przypadku Polski. (Oklaski)"
61,Anita Czerwińska,PiS,"Bardzo dziękuję.
Panie Marszałku! Wysoka Izbo! Zarówno w dokumencie, jak i w wystąpieniu jest 
mowa o zacieśnianiu relacji transatlantyckich. Ponieważ twierdzi pan, że 
przez ostatni rok pracował pan i podejmował działania na tę rzecz, mam 
pytanie, jakie to były działania. Bo to, czego byliśmy świadkami, to swoisty 
wyścig, jaki sobie urządziliście, kto bardziej i mocniej obrazi kandydata na 
prezydenta Stanów Zjednoczonych. To był cały festiwal pomówień i wręcz 
agresji wobec niego. Pytam więc, jak dzisiaj się w tym odnajdujecie. I 
pytanie, z kim konkretnie pan minister rozmawiał. Wiem, że już odpowiadał pan 
na to pytanie, i powiedział pan, że z ambasadorem Brzezinskim, ale ta 
odpowiedź mnie nie zadowala. Wszyscy wiemy, że pan ambasador był łaskaw dać 
się poznać po tym (Dzwonek), że bardzo się zaangażował po jednej stronie 
sporu politycznego w Polsce. Pytam, z kim poważnym ze strony amerykańskiej 
prowadził pan rozmowy. Dziękuję bardzo. (Oklaski)"
269,Marcin Ociepa,PiS,"Dziękuję bardzo.
Szanowny Panie Marszałku! Wysoka Izbo! Panie Ministrze! Mówił pan o tym, że 
jednym z priorytetów dotyczących tego szeroko pojętego bezpieczeństwa będzie 
obrona granic zewnętrznych Unii Europejskiej, w tym oczywiście szczególnie 
Polski. Mam więc pytanie, czy już wycofaliście zarzuty, które postawiono 
polskim żołnierzom za obronę polskiej granicy na odcinku z Białorusią, tym 
żołnierzom, których zatrzymano, którym założono kajdanki i postawiono do 
dzisiaj niewycofane zarzuty, bo użyli broni. Jestem członkiem Komisji Obrony 
Narodowej i na posiedzeniu zamkniętym widziałem nagranie tego incydentu. Nie 
mam żadnych wątpliwości, że żołnierze zgodnie ze sztuką bronili polskiej 
granicy, polskiego bezpieczeństwa, polskich obywateli. A więc żeby być 
wiarygodnym, wycofajcie zarzuty.
I pytanie dotyczące odporności. Duże wysiłki w tym zakresie podejmuje Sojusz 
Północnoatlantycki. Na ile w czasie polskiej prezydencji będą 
zsynchronizowane wysiłki Unii Europejskiej (Dzwonek) i NATO? Chodzi o to, by 
budowa odporności społecznej państw członkowskich NATO miała charakter 
komplementarny, a nie konkurencyjny, żeby wypychać obecność amerykańską z 
naszego kontynentu. Dziękuję bardzo. (Oklaski)"
204,Zbigniew Krzysztof Kuźmiuk,PiS,"Dziękuję bardzo.
Panie Marszałku! Państwo Ministrowie! Podczas tej prezydencji, podczas 
polskiej prezydencji rozpoczną się prace nad nowym wieloletnim budżetem 
unijnym na lata 2028-2034. Komisja ogłosiła stanowisko w sprawie tego nowego 
projektu budżetu i ono jest bardzo niekorzystne dla Polski. Ma m.in. dojść do 
centralizacji budżetu i likwidacji programów regionalnych, a takich programów 
regionalnych mamy w Polsce 16. Ma dojść do zmniejszenia środków na rolnictwo. 
Jakie są zadania polskiego komisarza do spraw budżetu, skoro Komisja forsuje 
rozwiązania dla nas niekorzystne? Na ten temat nic nie słyszałem. I dwie 
kolejne kwestie to sprawa rzeczywiście swoistego mydlenia oczu w sprawie 
polityki migracyjnej i polityki klimatycznej. Państwo tutaj publicznie, przed 
Polakami mówicie, że będziecie przeciwni konkretnym rozwiązaniom w ramach 
tych polityk, i jednocześnie podpisujecie porozumienie (Dzwonek), które 
nakazuje przyspieszenie realizacji tych polityk.
Jeżeli pan pozwoli, panie marszałku, jeszcze ostatnia rzecz. Sprawa 
Mercosuru, w przypadku którego są himalaje hipokryzji. Przecież doskonale 
państwo wiecie, że ta umowa już została podzielona na część handlową i część 
polityczną. Nad częścią handlową odbędzie się głosowanie podwójną 
większością. A więc, proszę państwa, co państwo w tej sprawie robicie, żeby 
to zablokować. Przecież w zasadzie skoro już obraziliśmy Węgrów i Słowaków, 
to nie mamy - że tak się wyrażę - sojuszników, żeby cokolwiek blokować, a 
więc ona zostanie przyjęta wbrew polskim interesom. Państwo zapewniacie 
rolników, że przyjęta nie będzie, podczas gdy nie robicie nic, żeby ją 
zablokować. To himalaje hipokryzji. Dziękuję bardzo. (Oklaski)"
420,Jarosław Wiesław Wieczorek,PiS,"Bardzo dziękuję.
Panie Marszałku! Wysoka Izbo! Czytając program i agendę polskiej prezydencji, 
odnoszę wrażenie, że rząd skapitulował. Skapitulował przed ważnymi 
wyzwaniami, które mogły nieść za sobą te 6 miesięcy polskiego przewodnictwa.
Panie Ministrze! Generalnie kieruję pytania bezpośrednio do pana. W agendzie 
są dwa punkty: jeden dotyczy bezpieczeństwa, a drugi - transformacji 
energetycznej. W kontekście bezpieczeństwa pytam: Czy zamierzacie wycofać się 
z paktu migracyjnego i przekonać partnerów europejskich, że to, co się w tej 
chwili dzieje w Europie, nie przynosi niczego dobrego? Drugie pytanie dotyczy 
transformacji energetycznej, bo - tu już też zostało to częściowo powiedziane 
- jest taki projekt jak handel emisjami (Dzwonek), Europejski System Handlu 
Emisjami. Czy w tym zakresie również rząd Polski planuje dokonać albo 
likwidacji, albo przynajmniej głębokiej reformy? Tego typu reforma czy 
likwidacja tego systemu może spowodować znaczącą obniżkę cen energii 
elektrycznej w Polsce. Obawiam się, że oczywiście jest to pewna figura 
stylistyczna czy retoryczna, ale chciałbym, żeby tak nie było. Dziękuję. 
(Oklaski)"
193,Mariusz Krystian,PiS,"Panie Marszałku! Wysoka Izbo! Szanowni Państwo! Nie ulega dla mnie 
wątpliwości, że jedynym sukcesem polskiej prezydencji w Unii Europejskiej 
będzie to, że się ona odbyła, bo nie rozwiąże żadnych realnych problemów, 
choć problemów do rozwiązania jest bardzo dużo. Chodzi choćby o zażegnanie 
kryzysu polskiego rolnictwa. Przecież Donald Tusk Niemcom się nie postawi i 
pozwoli bez przeszkód przyjąć umowę z krajami Mercosur, żeby podratować 
niemiecką gospodarkę. Trzeba zażegnać potężny kryzys migracyjny na naszej 
zachodniej granicy. Przecież niemieckie służby cały czas nielegalnie 
podrzucają nam imigrantów, bo u siebie mają ich za dużo. Donald Tusk nic z 
tym nie robi, przecież Niemcom się nie postawi. Trzeba ratować polską 
energetykę opartą na bezpiecznych, tradycyjnych źródłach energii, jutro mamy 
wielki protest energetyków w Warszawie, ale przecież Donald Tusk Niemcom się 
nie postawi. Te miliardy z KPO, o których Platforma Obywatelska i Donald Tusk 
tak ochoczo mówią, trzeba wydać na stary niemiecki szrot elektryczny albo 
zużyte (Dzwonek) turbiny wiatrowe. Dziś jak chichot losu brzmią słowa Donalda 
Tuska, że jego w Unii Europejskiej nikt nie ogra. Chciałbym powiedzieć, że 
Donalda Tuska w Unii Europejskiej ogra absolutnie każdy. Dziękuję bardzo. 
(Oklaski)"
247,Jan Mosiński,PiS,"Panie Marszałku! Wysoka Izbo! Słuchając wystąpienia pana ministra Szłapki, 
doszedłem do przekonania, że po raz pierwszy w historii państwo członkowskie 
nie będzie prowadzić prezydencji. Będzie ją prowadzić Komisja Europejska, to 
będzie prezydencja Komisji Europejskiej, a nie prezydencja Polski. To smutna 
konstatacja. Po wysłuchaniu pana wystąpienia nie wiem, czy to lenistwo, czy 
generalnie kapitulanctwo, bo nie było w nim ani twardego stanowiska odnośnie 
do ETS-u, odnośnie do paktu migracyjnego czy też powstrzymania szaleńczej 
lewackiej koncepcji paktu klimatycznego, na który zgodziliście się w ramach 
konsultacji międzyprezydencjalnych z Danią i Cyprem 11 grudnia zeszłego roku. 
Nie będzie szczytu Unia Europejska - Stany Zjednoczone, nie będzie szczytu 
unijnego w Warszawie, będzie w Brukseli, nie będzie szczytu Trójmorza. Będzie 
jeden szczyt: waszej indolencji i kapitulanctwa. Szkoda Polski. Dziękuję 
bardzo. (Oklaski)"
205,Anna Kwiecień,PiS,"Dziękuję.
Panie Marszałku! Panie Ministrze! Wysoka Izbo! W dokumencie na dziewiątej 
stronie piszecie państwo o bezpieczeństwie zdrowotnym. Zdania te brzmią w ten 
sposób: ˝W naszych działaniach uwzględnimy konieczność poprawy bezpieczeństwa 
lekowego Unii Europejskiej, ze szczególnym uwzględnieniem perspektywy 
pacjentów. Kluczowa jest tu zarówno dywersyfikacja łańcuchów dostaw leków, 
jak i wsparcie dla ich produkcji w UE˝.
Panie Ministrze! Czy konsultowaliście państwo ten dokument z Ministerstwem 
Zdrowia? Wie pan, w maju tego roku w KPO zapisano kwotę 140 mln euro dla 
polskich producentów leków, polskich producentów, którzy mieli szansę 
produkować substancje czynne do produkcji leków. Państwo zdecydowaliście o 
tym, żeby przesunąć te pieniądze na dopłaty do niemieckich elektryków. 
Przecież to jest naprawdę (Dzwonek) kpina z Polski i z Europejczyków. 
Zapisujecie takie zdania, ale sami pokazujecie, że macie kompletnie inne 
priorytety. Waszym priorytetem jest tylko spełnianie oczekiwań państwa 
niemieckiego. (Oklaski)"
66,Zbigniew Dolata,PiS,"Panie Marszałku! Wysoka Izbo! Przed chwilą z tej mównicy padło stwierdzenie, 
że rząd zrezygnował z instrumentarium koniecznego do walki o cele 
prezydencji. To słuszne stwierdzenie, ale znacznie poważniejszy zarzut jest 
taki, że ten rząd nigdy nie miał i nie ma woli walki o jakiekolwiek polskie 
interesy. Program prezydencji to megapustosłowie. Weźmy chociażby rolnictwo: 
przeprowadzimy dyskusję na temat stabilizacji dochodów rolników, 
przeprowadzimy dyskusję na temat poprawy konkurencyjności, na temat 
bezpieczeństwa żywnościowego. Kiedy na posiedzeniu komisji rolnictwa mówiłem 
o bezpieczeństwie, żeby to był konkret, żeby chociażby podjąć działania, aby 
ograniczyć import soi genetycznie modyfikowanej jako komponentu paszowego, 
czyli walczyć o bezpieczeństwo białkowe, mówiłem o konkretnych (Dzwonek) 
rozwiązaniach, to ministerstwo broniło się, jak tylko mogło. Program 
prezydencji jest taki sam jak ten rząd-nierząd - dno, dno i 2 m mułu. 
(Oklaski)"
480,Anna Paluch,PiS,"Wysoka Izbo! Raz na kilkanaście lat w trakcie sprawowania prezydencji każde 
unijne państwo ma możliwość i sposobność wpisania w agendę prac Unii 
Europejskiej spraw, które uważa za ważne, za zgodne ze swoim interesem, więc 
zachęcam rządową większość, obecnego tu ministra i nieobecnego premiera 
Donalda Tuska, żeby skorzystali z tej sposobności i wzięli przykład chociażby 
ze swoich niemieckich protektorów.
Proszę państwa, popatrzcie, jak Ursula von der Leyen dba o interesy swojego 
kraju. Jeszcze nie upadł rząd Francji, kraju, który przez lata negocjacji z 
Mercosur blokował tę umowę, a już pani von der Leyen biegiem, jak na 
skrzydłach pognała do Ameryki Południowej, żeby przyklepać umowę z Mercosur, 
umowę, która spowoduje zalanie europejskiego rynku niskiej jakości produktami 
rolnymi tylko po to, żeby wypchnąć do Ameryki Południowej produkty 
niemieckiego przemysłu samochodowego i maszynowego. Widzicie: Można? Można.
Drogi Rządzie! Zachęcam, róbcie to samo. (Dzwonek) Załatwcie chociażby dwie 
najistotniejsze kwestie: wyjęcie z unijnego progu zadłużenia polskich 
wydatków na obronność, co jest podstawową rzeczą dla polskiego 
bezpieczeństwa, i zablokowanie relokacji migrantów, którzy zagrażają 
bezpieczeństwu Polaków. Dziękuję bardzo. (Oklaski)"
294,Dariusz Piontkowski,PiS,"W trakcie debaty jeden z posłów Platformy Obywatelskiej stwierdził, że świat 
i Europa czekają na polską prezydencję w Unii Europejskiej. To chyba jakiś 
żart. Chyba że miał na myśli establishment europejski i Komisję Europejską, 
która marzy o tym, aby jeden z dużych krajów Unii Europejskiej reprezentował 
interesy urzędników brukselskich, zapominając o interesach Polski, bo jeszcze 
chyba się nie zdarzyło, aby jakikolwiek kraj, który przewodził Unii 
Europejskiej, zrezygnował całkowicie z agendy swojego kraju i swojego narodu. 
Oprócz nowomowy, która jest w tym dokumencie, i to też jest naśladownictwo 
dokumentów europejskich, nie ma tu żadnych mierzalnych celów, które 
chcielibyście osiągnąć. Przynajmniej takich celów, których oczekują Polacy. 
Mówicie o bezpieczeństwie, o Zielonym Ładzie, ale mówicie o tym w kontekście 
takim, jak chcieliby to widzieć urzędnicy europejscy. W praktyce chcecie 
realizować cele, które będą kosztowały Polaków gigantyczne wzrosty cen 
energii, osłabienie polskiego bezpieczeństwa i likwidację polskiej pozycji na 
arenie międzynarodowej. (Dzwonek) Polacy chyba nie o takiej prezydencji 
Polski w Unii Europejskiej marzyli. (Oklaski)"
378,Szymon Szynkowski vel Sęk,PiS,"Dziękuję bardzo.
Panie Marszałku! Panie Ministrze! Pytanie w zasadzie można by skonkretyzować 
jedno, zasadnicze: Po co nam te wszystkie szczyty w Warszawie, jak mamy 
doskonałe szczyty w Brukseli? I myślę, że dla pana to jest pytanie retoryczne 
i odpowiedź oczywista. Dla mnie wprost przeciwnie. Uważam, że to jest 
zmarnowana szansa, że to są niewykorzystane narzędzia, że państwo oddajecie 
Brukseli naszą prezydencję. Tak było też w 2011 r., kiedy Mikołaj 
Dowgielewicz, ówczesny minister odpowiedzialny za przygotowanie prezydencji, 
raportując jej przebieg pisał w swoim sprawozdaniu: Polskiej prezydencji 
szczególnie bliska była idea: więcej Europy, podejście wspólnotowe, 
integralność Unii Europejskiej. Wyznaczone cele były nie tylko ambitne, ale 
oparte na podejściu, w którym interes europejski przeważa nad optyką 
narodową.
Dzisiaj państwo też chcecie robić prezydencję polską z siedzibą w Brukseli, 
prezydencję Brussels based, jak to piszecie w dokumentach Ministerstwa Spraw 
Zagranicznych, i dzisiaj też nie macie narzędzi, żeby zrealizować te cele. 
(Dzwonek) W 2011 r. jednym z celów, szanowni państwo, była bezpieczna Europa: 
żywność, energia, obronność. Nic z tego nie wyszło. Czy tym razem wyjdzie, 
panie ministrze, skoro wszystkie kompetencje oddaliście Brukseli? (Oklaski)"
381,Andrzej Śliwka,PiS,"Bardzo dziękuję.
Panie Marszałku! Wysoka Izbo! Panie Ministrze! Pan minister powiedział w 
swoim wystąpieniu, któremu naprawdę uważnie się przysłuchiwałem, że chce, 
żeby Europa wzięła odpowiedzialność za nasze bezpieczeństwo. Ostatnim razem, 
kiedy chcieliście przekazywać bezpieczeństwo innym instytucjom, innym 
państwom, to skończyło się tak, że za naszą zachodnią granicą pojawiały się 
sytuacje, które nie powinny mieć miejsca, jeżeli chodzi o kwestie 
bezpieczeństwa, jak de facto przerzucanie do nas nielegalnych migrantów przez 
naszego zachodniego sąsiada. Pan minister wspomniał hasło: Bezpieczeństwo, 
Europo! Ale w pana wystąpieniu nie pojawiło się nic poza pustymi sloganami. 
Więc ja bym chciał dopytać pana ministra w pierwszej kolejności o kwestie 
związane z europejską strategią przemysłu obronnego. Na jakim to jest etapie 
oraz jakie jest założenie polskiego rządu? Czy państwo zgodnie z tym, co 
(Dzwonek) przedstawiała prezydencja belgijska, jesteście za tym, żeby w 
ramach Unii Europejskiej 50% budżetu było wykorzystywane właśnie w sektorze 
zbrojeniowym w Unii Europejskiej? To jest duże niebezpieczeństwo, panie 
ministrze, ponieważ, jeżeli pan nie wie, to śpieszę pana poinformować, że 
większość naszych kontraktów jest zawieranych z naszymi partnerami 
amerykańskimi czy też koreańskimi i taka propozycja może nam związać ręce. To 
po pierwsze.
Po drugie, kwestia związana z Tarczą Wschód.
Wicemarszałek Krzysztof Bosak:
Dziękuję bardzo, panie pośle.
Poseł Andrzej Śliwka:
Panie marszałku, dokończę tylko.
Mówiliście o Tarczy Wschód, mówiliście, że zabezpieczycie finansowanie z Unii 
Europejskiej. My wiemy doskonale, że w konkluzjach nie ma o tym ani słowa. 
Czy państwo planujecie podjąć jakiekolwiek działania w tym zakresie?
I trzecia rzecz, ostatnia, to kwestia związana z wyłączeniem z procedury 
nadmiernego deficytu wydatków na obronność. Była zgoda ECOFIN-u, Grecy to 
mają. Dlaczego Polska w sposób skuteczny tego nie załatwiła? Dziękuję. 
(Oklaski)"
130,Czesław Hoc,PiS,"Szanowny Panie Marszałku! Wysoki Sejmie! Bezpieczeństwo, Europo! - motto 
polskiej prezydencji. Zatem zasadnicze i dramatyczne pytanie: Co z 
bezpieczeństwem zdrowotnym Polek i Polaków? Dlaczego dramatyczne pytanie? Po 
pierwsze, kasa Narodowego Funduszu Zdrowia świeci pustkami. Zapaść finansowa. 
W tym roku będzie brakować aż 27 mld zł. Tymczasem z KPO przeznacza się na 
całość ochrony zdrowia zaledwie 18 mld zł. To jest kropla w oceanie potrzeb.
Po drugie, rząd koalicji 13 grudnia wpadł we własne sidła. Jako totalna 
opozycja tak skutecznie blokował KPO, że obecnie nie będzie można wykorzystać 
nawet tych skromnych środków do czerwca 2026 r. Inne kraje już dawno 
konsumują te środki.
I po trzecie, taki klasyczny samobój rządu. Otóż zrezygnował z blisko 140 mln 
euro z KPO na wsparcie produkcji aktywnych substancji farmaceutycznych dla 
bezpieczeństwa lekowego w Polsce, czyli fundamentu funkcjonowania 
farmakoterapii. Aktualnie ponad 90% substancji farmaceutycznych (Dzwonek) do 
produkcji leków sprowadzamy z Chin i Indii. I oto rząd te środki - uwaga - 
przeznacza na dofinansowanie samochodów elektrycznych, w tym samochodów 
używanych z Niemiec. Dramat, nieodpowiedzialność i skandal. (Oklaski)"
346,Kazimierz Smoliński,PiS,"Panie Marszałku! Panie Ministrze! Wysoka Izbo! Kompromitacja związana z 
początkiem waszej prezydencji już jest za wami. Tak jak Donald Tusk był 
samotny w zatłoczonym teatrze, żadnej głowy państwa, nawet pani von der Leyen 
nie było, tak pan też dzisiaj jest tu osamotniony.
(Poseł Jerzy Meysztowicz: Prezydenta też nie było, zauważył pan?)
Proszę spojrzeć na pana zaplecze polityczne, które pana nie wspiera. Ma pan 
więcej urzędników niż polityków za sobą.
Ale wracam do priorytetów, których określiliście siedem. Jakie konkretne 
działanie zamierza podjąć rząd w ramach, tu cytuję, działań na rzecz 
ograniczenia nielegalnej migracji oraz wzmocnienia skuteczności powrotów - 
może pan wyjaśni, o jakie powroty tutaj chodzi - w aspekcie przyjętego paktu 
migracyjnego, który ma wejść w życie? Drugie: Jakie działania... I tu znowu 
cytuję: potrzebujemy konkurencyjnego, odpornego europejskiego rolnictwa. Co 
pan przez to rozumie w aspekcie procedowanej już umowy z Mercosur? (Dzwonek)
Przyjęliście siedem priorytetów. Zaczęliście fatalnie. Na koniec będziemy was 
rozliczać z tych siedmiu. Szybko minie 6 miesięcy, będziemy was rozliczać z 
tych wszystkich siedmiu. Niektóre kraje obierały cztery, pięć, a wy 
przyjęliście siedem. Zobaczymy, jak to rozliczycie. Będziemy was z tego 
rozliczać. Dziękuję. (Oklaski)"
180,Janusz Kowalski,PiS,"Panie Marszałku! Na 157 posłów Koalicji Obywatelskiej, kiedy rozmawiamy o 
priorytetach polskiej prezydencji, mamy na sali ilu posłów? Raz, dwa, trzy, 
cztery, pięć, sześć, siedem. Więcej było na imprezie z Adamem Szłapką, kiedy 
piliście alkohol z funkcjonariuszami TVP albo kiedy wygrzewaliście swoje 
platformiane tyłki z eurokratami na imprezie dotyczącej prezydencji. Kiedy 
polscy rolnicy na polskich ulicach, na ulicach m.st. Warszawy walczyli o 
bezpieczeństwo żywnościowe Polski, nie wyszliście do nich. Woleliście 
wygrzewać swoje platformiane tyłki z eurokratami na imprezie i popijać dobry 
alkohol. Nie mam do was żadnych pytań, bo mam nadzieję, że szybko upadniecie. 
Jesteście niewarci tego, żeby służyć Rzeczypospolitej, bo służycie obcym, 
służycie Brukseli, służycie Berlinowi. A my mówimy jasno: nie dla green 
dealu, nie dla umowy z Mercosur, nie dla wysokich cen energii. 9 stycznia w 
Warszawie pracownicy wszystkich polskich elektrowni i górnicy będą 
protestować przeciwko zamykaniu przez was polskich elektrowni. (Dzwonek) Co 
im powiecie? Znowu się gdzieś skryjecie, na jakiejś imprezie z alkoholem? 
(Oklaski)"
303,Marcin Porzucek,PiS,"Dziękuję bardzo.
Panie Marszałku! Panie Ministrze! Prezydencja polska. Kilka dni temu, w 
piątek, mieliśmy koncert w Teatrze Wielkim - Operze Narodowej, na pewno 
wielka gratka dla melomanów, którzy mogli obejrzeć i wysłuchać wspaniałych 
polskich artystów. Natomiast kluczowym momentem danej prezydencji jest 
nieformalny szczyt. Chciałem zapytać, dlaczego zrezygnowaliśmy z organizacji 
nieformalnego szczytu w naszym kraju, najlepiej w Warszawie, ale także wzorem 
niektórych państw unijnych mogłoby to być w innym mieście, np. w 
Wielkopolsce, która ma piękną tradycję desygnowania ministrów do spraw 
europejskich. Dlaczego państwo z tego zrezygnowaliście? Odpowiedź jest 
prosta, po prostu nie szanujecie ustawy kompetencyjnej, która przywództwo w 
ramach prezydencji daje panu prezydentowi Andrzejowi Dudzie. Dlaczego 
rezygnujecie z przywilejów, jakie daje Polsce ta prezydencja? Dziękuję. 
(Oklaski)"
224,Sebastian Łukaszewicz,PiS,"Panie Marszałku! Wysoka Izbo! Bezpieczeństwo Europy - takie jest hasło, które 
kwieciście wszędzie ogłaszacie na temat naszej prezydencji w Unii 
Europejskiej. Mam pytanie, co ma wspólnego z bezpieczeństwem Europy 
rezygnacja, abdykacja, jeśli chodzi o budowę dwóch dróg ekspresowych wokół 
przesmyku suwalskiego. Chodzi o drogi Białystok - Augustów - Raczki oraz 
Białystok - Ełk, które miały tworzyć rokadowy ring wokół przesmyku 
suwalskiego. Czy będziecie zabiegać podczas tej prezydencji o to, żeby 
Komisja Europejska jednak zdecydowała się poprzeć i sfinansować te dwie 
drogi? Bo nasza kochana Unia Europejska zainteresowała się sprawą i 
przyznała, że faktycznie budowa dwóch dróg ekspresowych w województwie 
podlaskim jest niepotrzebna."
234,Dariusz Matecki,PiS,"Szanowny Panie Marszałku! Polska objęła prezydencję w Unii, ale Polacy 
właściwie tego nie odczują. Niestety odczują jednak na własnej skórze, czym 
dzisiaj jest Unia Europejska. Fit for 55, zielony ład, Unia promuje 
odchodzenie od węgla, czyli naszego strategicznego surowca. Zamykają 
kopalnie, zamykają elektrownie, w tym Dolną Odrę, żeby kupować prąd i ciepło 
od Niemców, żeby kupować wiatraki od Niemców, żeby kupować fotowoltaikę od 
Niemców. Mechanizm EETS, podatki klimatyczne zwiększają koszty energii, 
transportu, co bezpośrednio uderza w polskie rodziny. Ograniczenie 
suwerenności, kwestia kamieni milowych w KPO. Odpowiedź na moją interpelację: 
dotychczas zostało zrealizowanych 127 na 321 kamieni milowych. To proszę 
powiedzieć, panie ministrze, co dokładnie Polska musi jeszcze zrobić, żeby 
otrzymać pieniądze, które powinniśmy dawno otrzymać, a które Unia celowo 
wstrzymywała, żeby doprowadzić do władzy w Polsce agenta niemieckich 
interesów. Proszę odpowiedzieć na piśmie, wskazać wszystkie 194 kamienie 
milowe, których jeszcze nie spełniliśmy.
A dodatkowo pytanie do społeczeństwa. (Dzwonek) 750 mln zł z KPO trafiło do 
spółki kontrolowanej przez panią Dominikę Kulczyk, która jawnie atakowała 
PiS. A wy, drodzy Polacy, jak skorzystaliście z KPO? Drodzy mieszkańcy 
naszego kraju, w prezencie od Unii Europejskiej dostaniecie też pakt 
migracyjny, czyli Polskę zaleją hordy migrantów z Afryki, Azji. Chowajcie 
swoje córki, żeby nie było tak jak w Wielkiej Brytanii, gdzie państwo 
bardziej staje po stronie gwałcicieli niż ich ofiar.
Ostatnie pytanie: Czy w ramach polskiej prezydencji uniemożliwicie dużym 
korporacjom międzynarodowym unikanie płacenia podatków w Polsce, co prowadzi 
do marginalizacji polskiego handlu i osłabienia lokalnych przedsiębiorstw? 
Dziękuję. (Oklaski)"
371,Adam Szłapka,KO,"Panie Marszałku! Wysoka Izbo! Na początku, panie marszałku, chciałbym 
powiedzieć, że wszystkie pytania i wypowiedzi zrozumiałem poprawnie. Chodzi o 
to, żeby od razu odpowiedzieć, że tak powiem, na ewentualne próby sprostowań 
ze strony osób z Prawa i Sprawiedliwości.
Bardzo serdecznie dziękuję wszystkim za wypowiedzi. Było ich bardzo dużo. 
Bardzo serdecznie dziękuję także za konstruktywne wypowiedzi, odniesienie się 
do tego, co jest najważniejsze z punktu widzenia przyszłości Polski, całej 
Europy, i tego, co jest kluczowe z naszego punktu widzenia, czyli do 
bezpieczeństwa. Bardzo dziękuję. Większość tych wypowiedzi to były jednak 
oświadczenia, w dużej mierze dotyczące bieżącej polityki krajowej. Na tego 
typu oświadczenia w sposób oczywisty odpowiadał nie będę. Np. pan poseł 
Kowalski wygłosił właśnie tego typu oświadczenie. Rozumiem. Na wypowiedzi z 
prośbą o odpowiedź na piśmie, jeśli dotyczyły tego tematu, będziemy 
przygotować odpowiedzi na piśmie.
Zacznę od tego, co formułował mój poprzednik, czyli pan poseł Szymon 
Szynkowski vel Sęk, zarzucając, że nie jest odpowiednio przygotowane 
instrumentarium. Tutaj chciałbym się odnieść jeszcze jednym zdaniem do 
wypowiedzi pana posła Grzyba, który stwierdził, słusznie zresztą, że 
prezydencja nie jest prezydencją danej osoby czy jakieś formacji politycznej, 
tylko jest prezydencją państwa, jest prezydencją kraju, który przewodzi 
obradom Rady Unii Europejskiej. W związku z tym wszyscy, którzy biorą 
odpowiedzialność za dane urzędy, są zobowiązani do tego, żeby przygotowywać 
prezydencję danego kraju w Radzie Unii Europejskiej.
Chcę powiedzieć, że kiedy w 2011 r. Polska pierwszy raz sprawowała 
prezydencję w Radzie Unii Europejskiej, założenia przygotowań zostały 
przyjęte w 2007 r., program przygotowań został przyjęty w 2008 r. i w 2008 r. 
został powołany pełnomocnik rządu, bo wtedy nie było ministra konstytucyjnego 
odpowiedzialnego za kwestie europejskie. Kilka lat wcześniej Polska 
przygotowywała się do sprawowania prezydencji w Radzie Unii Europejskiej. 
Moim celem nie jest tutaj oczywiście wyzłośliwiać się nad panem posłem 
Szynkowskim vel Sękiem, bo jego upokarzaniem skutecznie zajmują się jego 
poznańscy koledzy z Prawa i Sprawiedliwości, ale powiem szczerze: po tym, co 
on tutaj mówił, i po tym, co zostawił, powinien się spalić ze wstydu. 
Absolutnie powinien się spalić ze wstydu jako osoba, która miała przez rok 
przygotowywać prezydencję Polski w Radzie Unii Europejskiej. (Oklaski)
Program przygotowań do polskiej prezydencji w Radzie Unii Europejskiej został 
przyjęty przez poprzedni rząd w listopadzie 2023 r. Powołam się też na 
notatkę, panie pośle, bo do pana się zwracam.
(Poseł Szymon Szynkowski vel Sęk: Dlatego przyszedłem.)
Tak, ale powiedziałem, że wszystkie wypowiedzi zrozumiałem poprawnie.
(Poseł Szymon Szynkowski vel Sęk: Usiądę bliżej, żeby wszystko słyszeć.)
Co w listopadzie na jednym ze spotkań międzynarodowych powiedział o 
przygotowaniach pan poseł Szynkowski? Zacytuję tę notatkę ministra Szymona 
Szynkowskiego vel Sęka z listopada 2023 r. To troszeczkę więcej niż rok przed 
prezydencją. Minister Szymon Szynkowski vel Sęk poinformował, że Polska 
formalnie rozpoczęła przygotowania do prezydencji w Radzie Unii Europejskiej, 
która odbędzie się w pierwszej połowie 2025 r. Kierunkowe wytyczne do 
sprawowania przewodnictwa w Radzie Unii Europejskiej przyjęte przez rząd 
koncentrują się na kwestiach międzynarodowych i bezpieczeństwa oraz ich 
wpływie na wewnętrzną agendę Unii Europejskiej. Tyle. Panie pośle, to, co 
zastaliśmy, jeśli chodzi o przygotowania, to były po prostu zgliszcza.
(Poseł Szymon Szynkowski vel Sęk: Nie no, proszę pana...)
Departament przygotowań prezydencji liczył dziewięć osób. Pan na posiedzeniu 
komisji mnie pytał o protokoły z posiedzeń Komitetu do Spraw Europejskich.
(Poseł Szymon Szynkowski vel Sęk: No i nie dostałem. Nie dostałem cały czas.)
Podczas roku, kiedy przygotowaliśmy prezydencję, odbyliśmy 19 posiedzeń 
Komitetu do Spraw Europejskich.
(Poseł Szymon Szynkowski vel Sęk: Ale nie dostałem cały czas tych 
dokumentów.)
Wie pan, ile w roku, kiedy pan powinien przygotowywać prezydencję Polski w 
Radzie Unii Europejskiej, zorganizowano posiedzeń Komitetu do Spraw 
Europejskich? Trzy.
(Poseł Szymon Szynkowski vel Sęk: Tak, trzy, wiem.)
To jest wstyd, panie pośle.
(Poseł Szymon Szynkowski vel Sęk: To żaden wstyd.)
Nic pan nie robił w sprawie prezydencji. W dokumentach, które pan zostawił, 
nie zastałem ani jednego śladu po tym, że pan próbował...
(Poseł Szymon Szynkowski vel Sęk: Z kim się poza Brzezińskim spotkałeś?)
...z jakąkolwiek instytucją europejską nawiązać kontakt w sprawie szczytu, o 
którym pan mówi.
(Poseł Szymon Szynkowski vel Sęk: Sam jeździłem do Brukseli...)
Nic nie zrobiliście w sprawie prezydencji. Dopiero rok przed przygotowaniem 
były założenia.
(Poseł Szymon Szynkowski vel Sęk: Prawda.)
W zasadzie powinien się pan spalić ze wstydu, tak jak powiedziałem. Nie będę 
się zajmował złośliwością, bo tym skutecznie się zajmują pana poznańscy 
koledzy z Prawa i Sprawiedliwości. Wskazuję na to, że to, co pan zostawił po 
roku swojego urzędowania, było niczym, jeśli chodzi o przygotowanie polskiej 
prezydencji.
Bardzo wielu z państwa podnosiło kwestie szczytu. Podstawową rzeczą jest to, 
i chciałbym, żeby nikt tutaj nie wprowadzał nikogo w błąd, że prezydencja 
danego państwa jest prezydencją w Radzie Unii Europejskiej. Kiedy jest mowa o 
szczytach, to chodzi o szczyty Rady Europejskiej. To są inne instytucje. 
Oczywiście zgodnie z traktatem lizbońskim, który podpisał prezydent Lech 
Kaczyński, została powołana instytucja przewodniczącego Rady Europejskiej i 
to przewodniczący Rady Europejskiej jest jedynym organem władnym, żeby 
zwoływać szczyt Rady Europejskiej, niezależnie od tego, czy zrobi to w 
Brukseli, czy zrobi to w innym państwie czy w innym mieście. Tylko 
przewodniczący Rady Europejskiej jest osobą, która ten szczyt prowadzi.
W związku z tym mówienie o tym, że ktokolwiek inny miałby prowadzić 
poszczególne szczyty, jest oczywistą nieprawdą.
Nieprawdą jest też mówienie o tym, że w czasie każdej prezydencji jest w 
danym państwie organizowany szczyt Rady Europejskiej
(Poseł Szymon Szynkowski vel Sęk: W Belgii nie było.)
W Belgii nie było, w Niemczech nie było...
(Poseł Szymon Szynkowski vel Sęk: Bo Bruksela jest stolicą Belgii.)
...w Szwecji nie było, w Luksemburgu nie było, w Holandii nie było. Gdyby pan 
przeczytał chociaż raz traktat europejski, toby pan doskonale to wiedział.
(Poseł Szymon Szynkowski vel Sęk: Świetny argument.)
Ale to, co jest naprawdę ważne w tym zakresie, to nie to, czy dany szczyt 
odbędzie się w danym państwie, tylko to, co jest na tym szczycie w agendzie. 
(Oklaski) Z naszej perspektywy najważniejsze jest to, żeby szczyt, nie ten 
taki zwykły, formalny, tylko ten szczyt dodatkowy, który będzie się odbywał w 
czasie polskiej prezydencji, dotyczył przede wszystkim obronności. Ten 
szczyt, który został przygotowany zgodnie z traktatami przez Antonio Costę, 
będzie dotyczył właśnie kwestii obronności. To jest niezwykle ważne.
(Poseł Szymon Szynkowski vel Sęk: Po co nam szczyt w Warszawie, jak może być 
w Brukseli?)
(Głos z sali: Po co te dyskusje?)
To, na czym chcieliśmy się...
Mogę prosić o spokój, szczególnie pana, który się zajmował przygotowaniem 
prezydencji i zostawił zgliszcza.
(Poseł Szymon Szynkowski vel Sęk: Krzyczą, ale ja nie słyszę.)
Wicemarszałek Krzysztof Bosak:
Bardzo proszę o umożliwienie kontynuowania wypowiedzi ministrowi.
Minister do Spraw Unii Europejskiej Adam Szłapka:
To, co z naszego punktu widzenia jest najważniejsze, to to, żeby prezydencja 
była narzędziem realizowania naszej polityki, a nie celem. Jeżeli ktoś mówi 
40 razy o tym, że najważniejszym celem prezydencji jest zorganizowanie 
szczytu, to rozumiem, że pomylił te pojęcia. Celem nie jest zorganizowanie 
szczytu, tylko to, żeby na szczycie Rady Europejskiej...
(Poseł Szymon Szynkowski vel Sęk: To jest narzędzie.)
...były ustalenia takie, które są ważne z punktu widzenia Polski.
Panie Ministrze! Jeszcze raz: rok przed prezydencją naprawdę niewiele zostało 
przygotowane przez pana i nie było też żadnego śladu, że pan cokolwiek chciał 
zrobić w sprawie przygotowań jakiegokolwiek szczytu.
(Poseł Szymon Szynkowski vel Sęk: Słabo pan czyta.)
Były wypowiedzi do pana posła Fritza, które wywołały najwięcej emocji, można 
powiedzieć, euforii wśród posłów Prawa i Sprawiedliwości, które dotyczyły 
tego, że jakimś problemem jest odchodzenie od importu surowców z Rosji. To ja 
z panem posłem Fritzem fundamentalnie się nie zgadzam. Uważam, że w naszym 
interesie jest to, żeby Europa uniezależniała się od surowców z Rosji.
Pan poseł też pytał, czym jest odporność demokratyczna. Panie pośle, to jest 
pojęcie politologiczne. Warto sprawdzić, jaka jest tego definicja. W skrócie 
to jest wzmacnianie instytucji demokratycznych i zapewnienie stabilności 
demokracji. Ja tylko chcę przypomnieć, że bardzo wielu dyktatorów doszło do 
władzy w wyborach powszechnych...
(Poseł Szymon Szynkowski vel Sęk: M.in. Donald Tusk.)
...dlatego wzmacnianie instytucji demokratycznych, społeczeństwa 
obywatelskiego, ale także budowanie odporności na dezinformację jest czymś, 
co jest niezwykle ważne. (Oklaski)
Pan poseł Ociepa pytał o budowanie rurociągów do transportu ropy naftowej na 
Wschód. To jest projekt, który jest realizowany przez NATO, natomiast w 
naszych priorytetach jest wprost napisane, że nam zależy na tym, żeby 
wzmacniać koordynację między Unią Europejską i NATO. Pan poseł Ociepa w 
drugim pytaniu o to pytał. To jest coś, na czym na pewno będziemy się 
skupiać, natomiast siłą rzeczy to jest projekt realizowany przez NATO.
Jeśli chodzi o kwestię satelitów europejskich, to w czasie naszej prezydencji 
podczas posiedzeń Rady zostaną w tej sprawie przyjęte konkluzje i zostanie 
przeprowadzona dyskusja na temat przyszłości tego typu programów.
Pan poseł Fritz pytał też o analizę korzyści z naszego członkostwa w Unii 
Europejskiej, jaki jest sens. W jego wypowiedzi bardzo wyraźnie wybrzmiewały 
chęci wyjścia Polski z Unii Europejskiej, co wśród posłów Prawa i 
Sprawiedliwości chyba bardziej niż wśród posłów Konfederacji wzbudziło 
aplauz. Zastanawiające. 20 lat naszej obecności w Unii Europejskiej to jest 
sześciokrotny wzrost eksportu do państw członkowskich Unii Europejskiej, to 
jest dziesięciokrotny wzrost eksportu produktów rolnych do państw Unii 
Europejskiej, to jest czterokrotny wzrost PKB, to są zdecydowanie wyższe 
wynagrodzenia w Polsce, niższe bezrobocie. A ja mówię tylko o korzyściach 
związanych z naszą obecnością na jednolitym rynku europejskim. Nie liczę 
funduszy, które zmieniły infrastrukturę w Polsce.
Później mamy do czynienia z całą serią pytań, które w zasadzie nie odnoszą 
się wprost do tego, co przedstawiałem. Było pytanie dotyczące umowy z 
Merkosurem.
Szanowni Państwo! Zostało przyjęte stanowisko rządu w tej sprawie, krytyczne 
stanowisko rządu w tej sprawie, Polska jest przeciwna tej umowie, natomiast w 
czasie polskiej prezydencji najprawdopodobniej ta sprawa nie wejdzie w ogóle 
pod obrady Rady Unii Europejskiej. Na tym etapie trwa przygotowanie tekstu 
prawniczego założeń tej umowy, które zostały podpisane. Polska jako kraj 
członkowski oczywiście sprzeciwia się temu i będzie z innymi państwami 
członkowskimi w tej sprawie się przygotowywać.
Padły też pytania dotyczące kwestii migracyjnych i zielonego ładu. 
Wielokrotnie odpowiadałem, jeśli chodzi o kwestie migracyjne. To, co jest 
ważne z punktu widzenia Polski, to przede wszystkim to, jakie były konkluzje 
Rady Europejskiej z października 2024 r., kiedy w sposób zasadniczy został 
zmieniony paradygmat, jeśli chodzi o kwestie migracyjne, i w sposób 
jednoznaczny i zasadniczy stwierdzono, że cała Unia Europejska musi walczyć z 
instrumentryzacją migracji, czyli dokładnie z tym, co dzieje się na granicy 
polsko-białoruskiej. I to się zmienia w Unii Europejskiej.
To, na czym my będziemy chcieli się skupiać, to dodatkowe narzędzia do walki 
z nielegalną migracją. Polska jest krytyczna i będzie krytyczna wobec paktu 
migracyjnego, który został w całości wynegocjowany w czasach poprzedniego 
rządu, ale nam zależy na tym, żeby wzmocnić walkę z nielegalną migracją.
Padło też pytanie standardowe o zielony ład. Mówię to kolejny raz z tej 
mównicy, proszę to sobie wyryć na kamiennych tablicach albo wbić bardzo mocno 
do głowy: Zielony ład to jest program przyjęty przez poprzednią Komisję 
Europejską, na który zgodził się poprzedni rząd Mateusza Morawieckiego, to 
jest program, który został w dużej mierze przygotowany przez Janusza 
Wojciechowskiego, i to jest program, którego poszczególne fragmenty były 
uzgadniane w Radzie Europejskiej w grudniu 2019 r. i w grudniu 2020 r., kiedy 
premierem był Mateusz Morawiecki. Czyli jak ktoś pyta państwa o zielony ład, 
to pierwszą rzeczą, która przychodzi do głowy, powinno być zawsze: Mateusz 
Morawiecki. I to nie jest tylko moje zdanie. (Oklaski) Wystarczy posłuchać 
wypowiedzi pana posła Patryka Jakiego, który mówił, cytuję: ktoś się na te 
wszystkie dziadostwa zgodził, zgodził się na to Morawiecki, czy 
wcześniejszych wypowiedzi pana posła Janusza Kowalskiego, za każdym razem: 
zielony ład - Mateusz Morawiecki. To, co nam się udało przez ten rok zrobić, 
to poprawić ten zielony ład...
(Poseł Szymon Szynkowski vel Sęk: ...z Solidarną Polską, panie ministrze.)
...w kwestii ugorowania i w kwestii stosowania pestycydów.
Szanowni Państwo! (Dzwonek) To były przede wszystkim pytania dotyczące 
kwestii związanych z polityką wewnętrzną.
Podsumowując - to będzie z całą pewnością bardzo trudny czas w ogóle dla 
całej Europy. Polska prezydencja przypada na czas niezwykłych wyzwań. To, na 
czym my się chcemy skupić, to jest kwestia odpowiedzialności Polski za 
przyszłość Europy i przekonania naszych partnerów w Unii Europejskiej, że 
dzisiaj najważniejsze jest to, żebyśmy się skupili na dużych i 
najważniejszych rzeczach.
(Poseł Szymon Szynkowski vel Sęk: Bezpieczeństwo, wiemy.)
To jest inwestowanie w bezpieczeństwo i to jest zmiana myślenia o gospodarce 
europejskiej, taka, żeby na pierwszym planie zawsze była konkurencyjność i 
wzmacnianie europejskiego przemysłu, bo to jest dzisiaj najważniejsze. Bardzo 
dziękuję. (Oklaski)"
382,Paweł Śliz,Polska2050-TD,"Dziękuję bardzo.
Panie Marszałku! Wysoka Izbo! Bez względu na to, po której stronie barykady w 
tym sporze o wymiar sprawiedliwości staniemy, bez względu na to, po której 
stronie barykady w tym sporze o Sąd Najwyższy i izbę kontroli nadzwyczajnej 
staniemy, wiemy o tym, że jest olbrzymi problem. Wojna i kłótnia między jedną 
i drugą stroną nie jest zamknięta, niestety, tylko tutaj, na terenie Polski, 
ale wypłynęła już poza nasze granice. To prawa strona, jak dokonywała zmian w 
wymiarze sprawiedliwości, w Sądzie Najwyższym, tych zmian, których dotyczy ta 
ustawa, zaprosiła do Polski komisję wenecką, żeby potem mówić jej: 
Popatrzcie, jakie dobre zmiany robimy, jak chcemy zmienić, zreformować nasz 
wymiar sprawiedliwości i Sąd Najwyższy. Ale okazało się, że trafiliście kulą 
w płot, bo komisja wenecka pokazała, jak złe zmiany zrobiliście. Obywatele 
także wam pokazali, że te zmiany, które wprowadzaliście w Sądzie Najwyższym, 
tworząc izbę kontroli nadzwyczajnej, są złe. Skarżyli się do TSUE. W sprawie 
487/19 Trybunał Sprawiedliwości Unii Europejskiej powiedział, że Izba 
Kontroli Nadzwyczajnej i Spraw Publicznych może budzić wątpliwości co do jej 
niezależności i bezstronności. Europejski Trybunał Praw Człowieka w sprawie 
Wałęsa przeciwko Polsce stwierdził, że procedura powoływania sędziów do izby 
kontroli narusza prawo do rzetelnego procesu ze względu na brak niezależności 
tego organu. Europejski Trybunał Praw Człowieka w sprawie Dolińska-Ficek i 
Ozimek przeciwko Polsce stwierdził, że izba kontroli nadzwyczajnej nie jest 
niezależnym sądem w rozumieniu europejskiej konwencji praw człowieka. TSUE w 
swoim orzeczeniu 718/21 stwierdził, że skład orzekający Izby Kontroli 
Nadzwyczajnej i Spraw Publicznych Sądu Najwyższego nie jest niezawisłym i 
bezstronnym sądem ustanowionym uprzednio na mocy prawa. Itd., itd., itd. Tych 
orzeczeń jest coraz więcej. Są też orzeczenia sądów naszych. PKW, ta PKW, 
którą wy zmieniliście, upolityczniliście, też ma wątpliwości co do statusu 
tej izby.
I teraz moje pytanie: Czy nie powinna się nam wszystkim zapalić czerwona 
lampka? Czy weryfikację prawidłowości wyborów na najważniejszy urząd w 
państwie, na urząd prezydenta, możemy oddać izbie, której status jest 
podważany nie tylko przez sądy polskie, ale także przez sądy międzynarodowe? 
Ja wiem, że waszym celem jest budowanie chaosu, że waszym celem jest robienie 
jak największego bałaganu dla swojego partykularnego interesu...
(Głos z sali: To wy bałagan robicie.)
...co niestety zobaczyliśmy przy sprawie... Po co wam była ta izba i po co 
ten bałagan tworzycie? Właśnie po to, żeby chronić swoich kolegów, którzy 
niedawno tu w ławach siedzieli - Wąsika, Kamińskiego, żeby chronić swoje 
pieniądze - zabieraliście w sposób nieprawidłowy te pieniądze z budżetu 
państwa na swoją kampanię. Po to wam była potrzebna ta izba. I czy jesteście 
w stanie postawić na szali, wziąć na swoje barki bezpieczeństwo naszego 
kraju, stabilność władzy, stabilność procesu demokratycznego, jakim są 
wybory? Przecież widzieliście, co się dzieje w Rumunii. Nie budzi to waszej 
wątpliwości? Widzieliście, co się dzieje na ulicach w Kazachstanie. Nie budzi 
to waszej wątpliwości? I teraz pytanie, na które każdy z nas wie, jak 
odpowiedzieć: A kto się z tego będzie cieszył, jak będzie tak wglądała 
destabilizacja naszego kraju? Władimir Władimirowicz Putin. Putin będzie się 
cieszył z tego, jemu to będzie na rękę - destabilizacja naszego kraju. A 
wyobraźcie sobie teraz taką historię: są wybory, wygrywa jeden prezydent, 
jeden kandydat, a izba kontroli nadzwyczajnej mówi: nie, wybory były 
nieważne. I teraz jedni będą krzyczeć: nie ma prezydenta, zróbcie nowe 
wybory, a drudzy będą krzyczeć: izby nie ma, jest prezydent. I teraz mówimy o 
prezydencie, który jest zwierzchnikiem Sił Zbrojnych, za wschodnią granicą 
mamy wojnę, a Putin tylko czeka, żeby w takim kraju jak Polska doszło do 
takiego chaosu, doszło do takiej destabilizacji, doszło do takiej wojny 
polsko-polskiej, żeby tak jak w Kazachstanie ludzie wyszli na ulice, żeby tak 
jak w Rumunii były konflikty co do wyborów. To jest mu na rękę - 
najważniejszy urząd w państwie, zwierzchnik Sił Zbrojnych w takiej sytuacji, 
jaką mamy teraz w Europie. Zastanówcie się, czy wy jesteście w stanie wziąć 
za to odpowiedzialność. My nie i dlatego właśnie złożyliśmy projekt tej 
ustawy. Odpowiedzialnością każdego z nas, pana posła, pana posła, was, nas 
jest zadbanie, aby państwo nie osunęło się tak naprawdę w odmęty chaosu.
Naczelnym celem tej ustawy jest odsunięcie Izby Kontroli Nadzwyczajnej i 
Spraw Publicznych od orzekania w zakresie ważności wyborów. Nie może też być 
tak, że politycy, także sędziowie nie potrafią się tak naprawdę dogadać, kto 
będzie stwierdzał ważność tych wyborów. To przecież podważa zaufanie 
obywatela do całego procesu wyborczego, do demokracji. To jest sytuacja 
skrajnie niebezpieczna dla naszego państwa. Przy tej skali ryzyka, przy 
wojnie, która jest na Wschodzie, nie możemy pozwolić sobie na to, żeby 
dochodziło do zamieszania przy wyborze prezydenta. A do krytyków tej zmiany 
mam takie słowa: nie bagatelizujcie problemu, nie bagatelizujcie problemu, bo 
ja wiem, że wy także podważacie status tej Izby, połóżcie rozwiązanie, 
popracujmy nad tym w komisji, akurat Komisji Sprawiedliwości i Praw 
Człowieka, której jestem przewodniczącym. Gwarantuję wytężoną pracę, nie 
szybką, a wytężoną i dokładną. To jest nasza odpowiedzialność. Musimy 
sprawić, że instytucja, która będzie dążyła i rozstrzygała o ważności wyborów 
prezydenta, nie będzie budzić niczyjej wątpliwości. Dziękuję bardzo. 
(Oklaski)"
117,Michał Gramatyka,Polska2050-TD,"Szanowny Panie Marszałku! Panie Posłanki! Panowie Posłowie! Te wybory były 
jednak sfałszowane - brzmiał Jarosław Kaczyński. Dosypywanie kart, 
dosypywanie iksów, dowożenie ludzi głosujących za pieniądze - tak recenzował 
pamiętne wybory samorządowe z 2014 r. lider ówczesnej i dzisiejszej opozycji, 
pomimo potwierdzenia ważności tych wyborów przez Sąd Najwyższy. To było 
jeszcze w czasach, kiedy nie było neo-KRS, to jeszcze było przed epoką izby, 
która nie jest sądem, bo nie spełnia walorów niezawisłego sądu. Nie mam 
wątpliwości, że to Rafał Trzaskowski wygrał wybory prezydenckie w 2020 r. - 
to z kolei cytat z pana ministra Marcina Kierwińskiego...
(Głos z sali: Ha, ha, ha!)
...te wybory nie były uczciwe, gdyby takie były, to Andrzej Duda nigdy nie 
zasiadłby w Pałacu Prezydenckim. I ta konkretna wypowiedź zaistniała już po 
demolce, jaką PiS przeprowadził na polskim systemie sądowniczym, demolce tak 
dalekiej, że nawet sam pan prezes Jarosław Kaczyński bezlitośnie określił tę 
reformę jako nieudaną, wymienił ją, i słusznie, wśród przyczyn wyborczej 
porażki PiS w wyborach.
I pytanie, jakie legło u podstaw opracowania naszego projektu jest jedno: W 
jaki sposób chcemy potwierdzić ważność wyboru prezydenta w czekającej nas 
elekcji? W jaki sposób chcemy zrealizować normę z art. 129 polskiej 
konstytucji, skoro wiemy, że decyzja dotycząca wyborów trafi do izby, która 
nie jest sądem, i co do tego stanu w zasadzie nikt wątpliwości nie ma, bo to 
potwierdza Europejski Trybunał Praw Człowieka, potwierdza to Trybunał 
Sprawiedliwości Unii Europejskiej, znajduje to odzwierciedlenie również w 
orzecznictwie polskich sądów. Kto wyjdzie i powie: te wybory były ważne, 
jeżeli kandydatów będzie różnić niewielka liczba głosów, ważnie oddanych 
głosów, co stwierdzi Państwowa Komisja Wyborcza? Kto weźmie odpowiedzialność 
za kolejne lata walki plemion, sporów Polek i Polaków, a przede wszystkim 
prawnego bałaganu, który rodzi kompletnie czasem nieprzewidywalne skutki? 
Akcja z dotacją i subwencją dla Prawa i Sprawiedliwości jest jednym z takich 
właśnie kompletnie nieprzewidywalnych skutków.
Wysoki Sejmie! Jeżeli nie my, to kto? Jeżeli nie dziś, to kiedy? Staraniem 
pana marszałka Hołowni otwiera się szansa, aby wykonać pierwszy krok w 
incydentalnej, ale fundamentalnie ważnej sprawie - przenieść orzeczenie o 
ważności wyboru w środowisko, które daje gwarancje sprawiedliwego orzeczenia, 
sprawiedliwego, ale przede wszystkim takiego, które zostanie uznane przez 
obie zainteresowane strony. W tej jednej konkretnej, ale jakże istotnej 
sprawie wszyscy musimy zrobić krok w tył. Sądy nie są po to, żeby były nasze 
czy wasze. Sądy są po to, abyśmy uznawali ich orzeczenia, czy nam się to 
podoba, czy nie.
Mityczna Temida, córka Uranosa i Gai, doradczyni Zeusa, jedyna ze starych 
bogów obecna na Olimpie, nie widzi świata. Ona jest ślepa, bo na oczach ma 
opaskę. Ta opaska pozwala jej bardzo ostro widzieć sprawiedliwość. Opaska nie 
przesłania widoku nieuczciwości, pazerności ludzi władzy, traktowania 
publicznych spółek jak skarbonki jednej partii albo traktowania publicznych 
mediów jak propagandowej tuby jednej opcji. Tu trzeba mieć jastrzębi wzrok i 
podejmować radykalne decyzje: oskarżać, wydawać wyroki, wykonywać te wyroki, 
wskazywać konkretnych winnych, piętnować konkretne przypadki, bez taryfy 
ulgowej. Ale w sprawach fundamentalnie ważnych dziś potrzebny jest kompromis. 
Cel jest prosty: bezpieczeństwo Rzeczypospolitej, stabilność państwa, nie 
doraźna polityka, parę punktów w tę czy we w tę w tym czy w innym sondażu dla 
jednego z plemion. To po to jest ta ustawa.
Kiedy Lionel Richie nagrywał słynny przebój ˝We Are the World˝, skupiając 
największe ikony amerykańskiej muzyki, podobno miał zawiesić nad drzwiami 
wejściowymi do studia transparent o treści: Kiedy tu wchodzisz, zostaw swoje 
ego za tymi drzwiami. Pewnie dlatego stworzył arcydzieło.
Jeśli nie dziś, to kiedy? Jeśli nie my, to kto? (Oklaski)"
9,Marek Ast,PiS,"Panie Marszałku! Wysoka Izbo! W imieniu Klubu Parlamentarnego Prawo i 
Sprawiedliwość mam zaszczyt przedstawić stanowisko w sprawie poselskiego 
projektu ustawy o szczególnych rozwiązaniach w zakresie rozpoznawania przez 
Sąd Najwyższy spraw, związanych z wyborami Prezydenta Rzeczypospolitej 
Polskiej oraz wyborami uzupełniającymi do Senatu Rzeczypospolitej Polskiej, 
zarządzonymi w 2025 r.
Szanowni Państwo! Mamy do czynienia z sytuacją szczególną, bo przedłożenie 
poselskie rozwiązuje problem de facto nieistniejący, problem pozorny, problem 
sztucznie wykreowany. Ten problem został wykreowany m.in. przez jednego z 
kandydatów na prezydenta, a konkretnie, zresztą podpisanego pod tym 
projektem, marszałka Szymona Hołownię, który jest też autorem tego pomysłu, 
co pan przedstawiciel wnioskodawców też podkreślał. To jest rzecz niebywała w 
kontekście tego słynnego wystąpienia pana marszałka sprzed paru miesięcy, 
kiedy to stwierdził, że w sytuacji nieuznania - nie wiem, przez kogo - 
rozstrzygnięcia izby kontroli nadzwyczajnej o ważności wyborów prezydenckich 
nie dopuści do zaprzysiężenia przed Zgromadzeniem Narodowym wybranego przez 
naród prezydenta. W konsekwencji... Tę wypowiedź zakończył: Wiecie państwo, 
kto wówczas będzie pełnił obowiązki głowy państwa. Pamiętacie państwo to 
wystąpienie.
Problem jest sztuczny, ponieważ jak dobrze sobie przypominam, od 2019 r. o 
ważności wszystkich wyborów: parlamentarnych, prezydenckich, samorządowych 
rozstrzygała Izba Kontroli Nadzwyczajnej i Spraw Publicznych Sądu 
Najwyższego. Jakoś nie przypominam sobie, by ktokolwiek tych uchwał Sądu 
Najwyższego w sprawie ważności wyborów nie uznawał. M.in. dzięki takiej 
uchwale z 2023 r. pan marszałek Szymon Hołownia, kandydat na prezydenta, 
pełni funkcję, jaką pełni. Nie ulega więc kwestii, że jest to problem 
sztuczny. Zresztą sami państwo w uzasadnieniu piszecie, że kwestie związane z 
kompetencją stwierdzania ważności wyborów są poza zakresem wymiaru 
sprawiedliwości, czyli to nie są kwestie w jakiś sposób kwestionowane przez 
Trybunał Sprawiedliwości Unii Europejskiej. Śmiało można sobie wyobrazić, że 
ustawodawca, korzystając ze swojej swobody, mógłby powierzyć kompetencje do 
stwierdzania ważności wyborów specjalnie do tego powołanej izbie Sądu 
Najwyższego bądź jakiemuś urzędnikowi Sądu Najwyższego, bądź samemu prezesowi 
Sądu Najwyższego. A gdyby konstytucjonalista uznał, że może o tym rozstrzygać 
chociażby Najwyższa Izba Kontroli, to też byłoby prawidłowo. Ale konstytucja 
przesądza, że jest to Sąd Najwyższy.
O co tak naprawdę chodzi? Jakie jest ratio legis tego przedłożenia? Myślę, że 
chodzi głównie o stworzenie pewnego alibi dla pana marszałka Szymona Hołowni, 
postawienie Wysokiej Izby pod swojego rodzaju ścianą. Zobaczycie, co będzie, 
jeżeli tej ustawy nie uchwalicie, albo co będzie, jeżeli pan prezydent tej 
niekonstytucyjnej... Bo uważam, że to przedłożenie jest też z wielu względów 
sprzeczne z polską konstytucją. Pozostawiacie chociażby część kompetencji w 
gestii Izby Kontroli Nadzwyczajnej i Spraw Publicznych i w ten sposób jeszcze 
bardziej pogłębiacie chaos prawny czy chaos konstytucyjny, jeżeli chodzi o 
kwestię stwierdzania ważności wyborów i prawo wyborcze. A więc chodzi o 
właśnie takie alibi, aby być może zrealizować ten scenariusz, który pan 
marszałek zapowiedział parę miesięcy temu. Jeżeli nie wygra kandydat koalicji 
13 grudnia, wówczas będziemy mogli śmiało zakwestionować uchwałę izby 
kontroli nadzwyczajnej o ważności wyborów. Wszystkie inne akceptowaliście, 
ale tę jedną jesteście gotowi zakwestionować. (Dzwonek)
Pan przewodniczący mówił o tym, że to my chcemy wywołać chaos prawny, a to 
właśnie państwo zachowujecie się jak złodziej, który ukradł portfel i 
krzyczy: łapać złodzieja. To wy wywołujecie ten chaos prawny, to wy 
kwestionujecie Izbę Kontroli Nadzwyczajnej i Spraw Publicznych i dlatego my w 
tym udziału brać nie będziemy. Właśnie tak, jak wy piszecie: dla zapewnienia 
stabilnego funkcjonowania Rzeczypospolitej składamy wniosek o odrzucenie tego 
projektu w pierwszym czytaniu. Dziękuję. (Oklaski)"
427,Mariusz Witczak,KO,"Dziękuję.
Panie Marszałku! Wysoka Izbo! Na wstępie należy zadać sobie pytanie, dlaczego 
się w ogóle zajmujemy ustawą incydentalną. Dlaczego Wysoka Izba musi pracować 
nad tego typu rozwiązaniem? Ano dlatego, że PiS przez 8 lat obok legalnego 
systemu konstytucyjnego, legalnego systemu prawnego zbudował drugi system: 
system nielegalny, niekonstytucyjny. W związku z tego typu stanem rzeczy 
jesteśmy zmuszeni pracować nad tego typu ustawą. Nielegalny system 
konstytucyjny, który zbudował PiS, to nic innego jak tylko bezpieczniki 
PiS-owskie, bezpieczniki dla PiS-u, pełniące wiele funkcji. M.in. miały one 
wspierać pozostanie PiS-u przy władzy, ale to się nie udało, mają wspierać 
powrót PiS-u do władzy, ale to się nie uda. Przede wszystkim te bezpieczniki 
mają uczynić przedstawicieli byłej władzy mimo łamania prawa osobami 
bezkarnymi. Obiecuję wam, że to też się wam nie uda.
Jesteśmy w sytuacji, w której jesteśmy zmuszeni dyskutować na temat 
architektury i ustroju Sądu Najwyższego, ten bowiem został przez PiS bardzo 
precyzyjnie zdemolowany. Chcę państwu powiedzieć, że nie będziemy 
zakładnikami tego, że pobudowaliście w sposób niekonstytucyjny rozmaite 
instytucje udające sądy czy prowadzące fasadowe działania wynikające z 
fasadowych ustaw o charakterze niekonstytucyjnym, które tak na marginesie nie 
mogły być konstytucyjnie zbadane, bo w Polsce Trybunał Konstytucyjny, o 
zgrozo, jest niekonstytucyjny. Mówimy tego typu systemowi: nie.
Szanowni Państwo! Jeśli nie uda nam się zmodernizować prawa w taki sposób, 
żebyśmy bezpiecznie mogli przejść przez procedury wyborcze, to oczywiście 
chcę państwu zadeklarować, że mamy plan B. Poradzimy sobie. Jeżeli zaś chodzi 
o tę ustawę, to jesteśmy, szanowni państwo, w sytuacji, w której ona idzie w 
dobrym kierunku, bo eliminuje z obiegu prawnego Izbę Kontroli Nadzwyczajnej i 
Spraw Publicznych. Izbę, która nie jest sądem i do której zrekrutowano 
przebierańców udających sędziów Sądu Najwyższego. Z tego rezygnujemy. 
Oczywiście sprawą otwartą i dyskusyjną jest w ogóle kwestia funkcjonowania 
neosędziów w Sądzie Najwyższym. Moje środowisko polityczne, Koalicja 
Obywatelska, jest radykalnie pryncypialne w tej kwestii. Nie akceptujemy 
neosędziów.
Natomiast ta ustawa - i tutaj będą różne szkoły prawnicze, jeżeli chodzi o 
interpretowanie tej ustawy - może nie rozstrzygać o statusie sędziów, bo 
pierwszą prezes Manowską, na marginesie: neosędzię Manowską, obowiązuje 
uchwała Sądu Najwyższego. To jest źródło prawa dla niej i ona powinna w 
sposób należyty obsadzać składy sędziowskie. Można oczywiście też pójść w 
taką procedurę, że gdy już nie będzie tej izby kontroli nadzwyczajnej, strony 
będą wnioskowały o wyłączanie konkretnych sędziów. Można zastanowić się nad 
doprecyzowaniem w ramach prac parlamentarnych tej ustawy, np. przez poprawkę, 
która posłużyłaby się w tak wyjątkowej kwestii jak np. stwierdzanie ważności 
wyborów prezydenckich odpowiednim stażem i doświadczeniem sędziów. W ten 
sposób bylibyśmy w stanie również doprecyzować te kwestie. O tym sobie 
spokojnie porozmawiamy, bo z tym musimy się uporać już w toku prac 
legislacyjnych.
Koalicja Obywatelska nie zamyka drogi do pracy nad ustawą, którą przedłożył 
pan marszałek Szymon Hołownia, tzw. ustawą incydentalną. Na końcu chcę 
państwu obok tego smutnego obrazu zbudowanego przez PiS, czyli tego systemu 
nielegalnego, przekazać bardzo pozytywną nowinę. Mianowicie 6 sierpnia br. w 
Polsce skończy się dudzizm. Dziękuję bardzo. (Oklaski)"
441,Paweł Zalewski,Polska2050-TD,"Panie Marszałku! Panie Posłanki! Panowie Posłowie! Wszyscy w tej Izbie wiemy, 
że aby wspólnota demokratyczna sprawnie działała, musimy mieć instytucje 
rozstrzygające spory, instytucje, które cieszą się zaufaniem. Bez nich 
wspólnota zanika.
Widać wyraźnie, że współczesne demokracje z realizacją tego fundamentalnego 
warunku sobie nie radzą. Pamiętamy wydarzenia z 6 stycznia na Kapitolu. Pan 
poseł Śliz mówił dzisiaj o Rumunii, o Kazachstanie. Także w Polsce 
obserwujemy przecież pat związany z rozstrzygnięciem PKW oraz Izby Kontroli 
Nadzwyczajnej i Spraw Publicznych w sprawie rozliczenia kampanii PiS. To są 
bardzo różne wydarzenia, ale łączy je jedno: brak zaufania dużej części 
obywateli do instytucji publicznych. Widzimy też, jak spory o legitymację 
społeczną tych instytucji wykorzystuje Rosja. Ona chce narzucić swoją wolę 
zarówno pod względem militarnym, jak i poprzez wykorzystywanie destabilizacji 
wywołanej zakwestionowaniem demokratycznych reguł w państwach, wobec których 
ma wrogie zamiary. O sile kraju decyduje nie tylko odporność cywilna i 
militarna, lecz także zaufanie obywateli do instytucji państwowych. Nie chcę 
dziś po raz kolejny roztrząsać tego, w jaki sposób sądy straciły 
wiarygodność, jak je kształtowano, aby służyły interesom partykularnym, a nie 
ogółowi, bo dziś w tej Izbie najważniejszy jest kompromis, ponieważ chodzi o 
najważniejszą rzecz: wiarygodność wyborów na urząd prezydenta 
Rzeczypospolitej. O randze tych wyborów - mówił o tym również pan poseł Śliz 
- decyduje także zagrożenie zewnętrzne, którego akurat wszyscy w tej Izbie 
jesteśmy świadomi. To od nas wszystkich, posłów, posłanek, Polacy oczekują 
czytelnych i uczciwych reguł rozstrzygania sporów wyborczych. To nasze 
zadanie, aby zrozumieć powagę chwili i znaleźć w sobie rozsądek i dobrą wolę. 
Porozumienie wymaga odejścia od wielu, często słusznych, założeń, wymaga 
odejścia od puryzmu prawnego, który zakłada, że wszystkie konsekwencje ustaw 
sprzecznych z konstytucją są nieważne. W tym przypadku mówię oczywiście o 
poglądzie, który stanowi, że neosędziowie nie mogą w żaden sposób być 
zalegalizowani w polskim systemie prawnym. Jeśli rozumiemy ten pogląd, to 
musimy pamiętać, że jednak instytucje państwowe nie są abstrakcyjne, że są 
żywe i działają w konkretnym kontekście. Z drugiej strony kompromis oznacza - 
i tutaj patrzę na prawą stronę sali - wyłączenie kontestowanej Izby Kontroli 
Nadzwyczajnej i Spraw Publicznych z rozstrzygania w tej jednej, wyjątkowej 
sprawie. Rozumiem, że jest to trudne dla państwa, ale utworzenie tak bardzo 
upolitycznionej izby było przekroczeniem wszelkich norm demokratycznych i to 
jest istotne, abyście to też uwzględnili. Tych wszystkich, którzy dziś a 
priori odmawiają współpracy przy znalezieniu tego konkretnego rozwiązania, 
pytam: Czy uważacie, że wasz upór ochroni Polskę od kryzysu prawnego, 
potencjalnie związanego z wyborami prezydenckimi?
Odbudowa zaufania oznacza nie narzucanie rozwiązań, ale współpracę. Marszałek 
Sejmu, który inicjował tę ustawę, i klub Polska 2050 są gotowi na tę 
współpracę. Jeśli macie inne rozwiązania, to pracujmy nad nimi (Dzwonek), ale 
musimy mieć jeden cel: przywróćmy zaufanie do instytucji państwowych. 
Zacznijmy od Sądu Najwyższego, zróbmy to razem. Dziękuję. (Oklaski)"
275,Mirosław Adam Orliński,PSL-TD,"Szanowny Panie Marszałku! Szanowni Państwo! W imieniu Klubu Parlamentarnego 
Polskie Stronnictwo Ludowe - Trzecia Droga mam zaszczyt przedstawić 
stanowisko odnośnie do tego projektu.
Na wstępie należy zaznaczyć, że 20 grudnia, po posiedzeniu Sejmu, odbyło się 
spotkanie z marszałkiem Sejmu Szymonem Hołownią, który wyraził taką wolę, 
żeby szukać porozumienia, pewnego konsensusu, dialogu, aby te pewne problemy 
wspólnie rozwiązywać. 23 grudnia wspólnie złożyliśmy podpisy pod tym 
projektem ustawy i tak naprawdę teraz ten projekt omawiamy. Rzeczywiście to 
pokazuje - chodzi tu także o sytuację z Państwową Komisją Wyborczą - że tak 
naprawdę dzisiaj nikt już nie jest w stanie wydawać jednoznacznych decyzji, 
rozstrzygać jednoznacznie tych sporów, które toczą się na, można powiedzieć, 
arenie polskiej legislacji, tych przepisów, które obowiązują. Podyktowanie 
tego, że mamy ten projekt, stworzenie tego projektu, na pewno ma na celu 
szukanie pewnego konsensusu i pewnego rozwiązania. Rzeczywiście te trzy 
artykuły, które tam się zawierają, dążą do szukania nici porozumienia w 
sprawach związanych ze stwierdzaniem ważności wyborów prezydenta.
Art. 1 mówi o tym, że w sprawach dotyczących rozpoznania protestów wyborczych 
oraz stwierdzenia ważności wyborów prezydenta Rzeczypospolitej Polskiej oraz 
wyborów uzupełniających do Senatu zarządzonych w 2025 r. właściwy jest Sąd 
Najwyższy w składzie połączonych izb, czyli Izb: Cywilnej, Karnej oraz Pracy 
i Ubezpieczeń Społecznych. Składowi orzekającemu przewodniczyłby sędzia 
najstarszy służbą na stanowisku sędziego. Art. 2 dotyczy tych spraw, gdzie są 
złożone środki odwoławcze od uchwał Państwowej Komisji Wyborczej. Tutaj 
dokonywałoby się wyboru tych sędziów losowo spośród sędziów Izb: Cywilnej, 
Karnej oraz Pracy i Ubezpieczeń Społecznych. Składowi orzekającemu również 
przewodniczyłby sędzia najstarszy służbą na stanowisku sędziego.
Także tutaj, w środowisku prawniczym, daje się usłyszeć głosy, że jest to 
pewne szukanie porozumienia i takiego rozwiązania, które oczywiście jeszcze 
wymaga pracy i rozmów podczas posiedzeń komisji, o czym mówił pan 
przewodniczący Paweł Śliz, m.in. jeśli chodzi o Komisję Sprawiedliwości i 
Praw Człowieka. Przedstawiona ustawa zakłada wprowadzenie właśnie tych 
szczególnych rozwiązań w zakresie zasad rozpatrywania przez Sąd Najwyższy 
spraw związanych z wyborami prezydenta Rzeczypospolitej oraz uzupełniających 
do Senatu w 2025 r. Jest to istotne - wskazujemy, że te zmiany mają charakter 
przejściowy, incydentalny, bowiem dotyczą jedynie spraw związanych z tymi 
wyborami. Celem projektowanej ustawy jest zapewnienie pewnej stabilności, 
pewnego takiego fundamentu proponowanych zmian i ukazanie tego opinii 
społecznej, społeczeństwu, tak by rzeczywiście to rozstrzygnięcie nie budziło 
żadnych wątpliwości. Ten krótki czas vacatio legis, który jest tam zapisany, 
jest spowodowany tym, że jest konieczność pilnego przyjęcia tego projektu i 
takiego rozstrzygnięcia. Rzeczywiście wszyscy jako klasa polityczna, jako 
parlamentarzyści powinniśmy pochylić się nad tym problemem i szukać 
rozwiązania.
Ale mówimy o tym, że należy szukać różnych pomysłów. Dzisiaj jeden z 
kolejnych pomysłów przedstawił na konferencji wicepremier Władysław 
Kosiniak-Kamysz. Jest to pomysł, który przedstawiamy przy współpracy z Klubem 
Jagiellońskim. Klub Jagielloński prezentuje propozycję rozwiązania, aby wybór 
zatwierdzany był - wymagałoby to szukania szerokiego kompromisu, zmiany w 
Konstytucji Rzeczypospolitej z 1997 r., odpowiedniej większości - przez 
Trybunał Stanu, bo jak zauważa Klub Jagielloński, jest to jedyny trybunał, 
którego skład, sędziowie nie budzą wątpliwości. Wiemy, że w przypadku innych 
organów, które orzekają, te wątpliwości są. Tutaj brak jest znalezienia 
konsensusu. W przypadku Trybunału Stanu nie ma tego konfliktu, czy jest on 
legalny, czy nielegalny i kto w tym trybunale funkcjonuje. Jest to propozycja 
Klubu Jagiellońskiego, którą dzisiaj przedstawił wicepremier Władysław 
Kosiniak-Kamysz na konferencji prasowej. Więc na pewno jest potrzeba szukania 
pewnej nici porozumienia i rozstrzygnięcia tych sporów w zakresie orzekania. 
Ten projekt jak najbardziej popieramy. Jesteśmy za skierowaniem go do Komisji 
Sprawiedliwości i Praw Człowieka, żeby o nim rozmawiać. Jako Klub 
Parlamentarny Polskie Stronnictwo Ludowe - Trzecia Droga popieramy ten 
projekt. Dziękuję."
460,Anna Maria Żukowska,Lewica,"Panie Marszałku! Wysoka Izbo! To nie jest ustawa incydentalna, to jest ustawa 
niefortunna, bo incydentalna kolaboracja ze złem jest złem. Czy jednorazowość 
i epizodyczność takiej kolaboracji poprawia sytuację, poprawia stan 
praworządności w Polsce? Otóż nie. Staliśmy przed Sądem Najwyższym ze 
świeczkami, walczyliśmy o przywrócenie praworządności, wspieraliśmy 
niezłomnych sędziów, często wręcz represjonowanych za rządów Prawa i 
Sprawiedliwości za przestrzeganie konstytucji. I co? Teraz mamy za naszych 
rządów zaprzeczyć tej walce?
O ważności wyborów nie mogą orzekać neosędziowie. To rozwiązanie jest 
rozwiązaniem, które jest i w zakresie teoretycznym, i w zakresie praktycznym 
nieskuteczne. To jest ustawa, która nic nie zmieni, bo nawet jeżelibyśmy 
założyli, że znajdzie się większość, że prezydent Andrzej Duda podpisałby 
taką ustawę - chociaż biorąc pod uwagę jego wielokrotne wypowiedzi w sprawie 
statusu neosędziów i tzw. starych sędziów, podaję w wątpliwość, że dokonałby 
takiej decyzji - to mamy sytuację, w której Sąd Najwyższy w tej chwili w 
całości już w tym momencie składa się w większości z neosędziów. Nie wydaje 
mi się, żeby pełni determinacji i konsekwencji starzy sędziowie, wierni 
uchwale trzech połączonych izb Sądu Najwyższego ze stycznia 2020 r., 
przestrzegający orzeczeń TSUE, którzy dotychczas nie zasiadali, odmawiali 
składów mieszanych z neosędziami, mieli w tym momencie zmienić decyzję. Prawa 
wyborczego też nie zmienia się, to jest zasada ustrojowa, na mniej niż pół 
roku przed wyborami. Uważam, że straszenie zagrożeniem dotyczącym uznania 
ważności wyborów jest tylko i wyłącznie straszeniem o charakterze politycznym 
w celu prowadzenia takiej, a nie innej kampanii wyborczej na tym opartej 
przez jedno z ugrupowań, przez ugrupowanie, które złożyło ten projekt ustawy.
Jeżeli będziemy stosować konstytucję bezpośrednio, jeżeli będziemy wsłuchiwać 
się w jej ducha, to nic nie grozi tym wyborom, bo po to, żeby zaprzysiąc 
przed tą Izbą, przed marszałkiem Sejmu nowo wybranego prezydenta lub panią 
prezydent, nie jest potrzebne uprzednie zatwierdzenie ważności wyborów. My 
też jako posłowie składaliśmy tu przysięgę na długo przed, na kilka miesięcy 
przed orzeczeniem dotyczącym ważności wyborów. Po prostu proponuję, żebyśmy 
nie pogłębiali chaosu, bo od mieszania herbaty nie robi się ona słodsza, robi 
się bardziej mętna. Obawiam się takiej sytuacji, że jak raz zamieszamy, raz 
przymkniemy oko w sprawie neosędziów - jak zresztą sam pan marszałek Hołownia 
komunikował: prezydencie, pan przymknie oko, to my też na chwilę, na sekundkę 
to oko przymkniemy - i w jakimś takim incydentalnym bycie jednorazowo uznamy, 
że ci neosędziowie to właściwie to nie jest problem... To bardzo 
niebezpieczne i wiele autorytetów prawnych zwraca na to uwagę, że jeżeli raz 
przekroczymy tę granicę, to później będzie to używane jako argument przed 
TSUE, używane przez PiS. Dlatego apeluję o to, żeby mocno rozważyć, czy to 
jest naprawdę słuszne rozwiązanie, które wyprowadzi nas z kryzysu, czy też 
wprowadzi nas w kolejny. Dziękuję bardzo. (Oklaski)"
399,Witold Tumanowicz,Konfederacja,"Panie Marszałku! Wysoka Izbo! Największym problemem jest to, że i jedni, i 
drudzy wyznajecie ideologię nasizmu, czyli instytucje są praworządne wtedy, 
kiedy macie nad nimi kontrolę, kiedy macie w nich większość. Koalicja tylko 
na to czeka, aby w Pałacu Prezydenckim zainstalować długopis Donalda Tuska, 
tak aby to całe bezprawie tylko i wyłącznie przyklepywać. Będziecie robić 
dokładnie to samo co PiS przez ostatnie 8 lat, czyli przejmować, przejmować i 
jeszcze raz przejmować instytucje. I co? Będziecie czerpać też z bogatej 
argumentacji PiS-u, która została stworzona przez ostatnie 8 lat. Zresztą już 
to robiliście na ostatnim posiedzeniu komisji, gdy mówiliście, tak naprawdę 
cytowaliście siebie sprzed 8 lat, tę drugą stronę. Nagle dla PiS-u stała się 
autorytetem pani poseł Gasiuk-Pihowicz, a z kolei dla was autorytetem prawnym 
stał się Zbigniew Ziobro, tylko ten sprzed 8 lat.
Jedyną drogą wyjścia z tej sytuacji jest reset konstytucyjny, bo trzeba 
pracować nad przywracaniem zaufania do instytucji, które muszą być uznawane 
przez wszystkich. No tak, tylko że w pierwszej kolejności musicie odrzucić 
nasizm, jedni i drudzy. (Oklaski)"
424,Przemysław Wipler,Konfederacja,"Panie Marszałku! Wysoka Izbo! Spór o sędziów, spór o to, czy sędziowie, 
którzy albo zostali sędziami, albo zostali awansowani w strukturze polskiego 
wymiaru sądownictwa w oparciu o decyzje, stanowiska Krajowej Rady Sądownictwa 
ukształtowanej w roku 2018... To jest spór realny, fundamentalny i poważny. 
To nie jest tak, jak powiedział poseł reprezentujący stanowisko klubu Prawo i 
Sprawiedliwość, że problem jest wydumany. Problem nie jest wydumany. Problem 
tego, jak funkcjonuje Sąd Najwyższy, jest problemem międzynarodowym, jest 
problemem prawnym. Albo zakwestionujemy obecność Polski w różnych 
instytucjach międzynarodowych i jej stanowiska i uznamy, że ta rzeczywistość 
nie istnieje, albo weźmiemy je pod uwagę.
Poważnie obawiamy się tego, że wynik wyborów prezydenckich może być i będzie 
kwestionowany przez jedną bądź drugą stronę - w zależności od tego, kto wygra 
te wybory. Wiemy, że obecnie ukształtowana izba, która ma to rozstrzygać, 
jest izbą, która będzie kwestionowana i jest kwestionowana w chwili obecnej 
przez dużą część i opinii publicznej, i polityków, praktycznie przez cały 
obóz rządzący. Odrzucenie tego projektu ustawy, czego paradoksalnie chce z 
powodów takich, że nic się nie stało i nie ma żadnego problemu, Prawo i 
Sprawiedliwość albo Lewica, która uważa, że to jest kompromis ze złem, to 
jest złe podejście. My chcemy pracować nadal nad tym projektem ustawy, 
chociaż zaproponowane w niej rozwiązania, uważamy, problemu nie rozwiązują. 
Między innymi jest problem nierozwiązywalny, ale z uwagi na nadzwyczajną 
sytuację powinniśmy zdecydować się być może na incydentalne rozwiązanie tej 
sprawy. Problem nierozwiązywalny jest taki: są dwa wyroki Trybunału 
Konstytucyjnego w niekwestionowanych składach osobowych, zgodnie z którymi w 
tak krótkim czasie przed wyborami zmiana prawa wyborczego jest niefortunna i 
może być kwestionowana. Może być kwestionowana m.in. przez Trybunał 
Konstytucyjny, którego nie uznajecie.
To, co powiedział pan poseł Tumanowicz, że wyznajecie filozofię nasizmu, 
czyli jak nasi mają większość, to to jest dobra izba, jest filozofią, którą 
ja bym nazwał pawlakizmem. Bo to niejaka Leonia Pawlak w kultowej komedii 
PRL-owskiej ˝Sami swoi˝, gdy Pawlak szedł do sądu, powiedziała: sądy sądami, 
a sprawiedliwość musi być po naszej stronie, więc weź ze sobą granat. Wy te 
granaty wrzucacie do polskiego wymiaru sprawiedliwości od wielu lat. Z jednej 
strony Prawo i Sprawiedliwość chciało w taki a nie inny sposób ukształtować 
izbę kontroli. Znam tam wielu prawych, porządnych sędziów, którzy z całą 
pewnością wykonują absolutnie moralnie i dobrze swój mandat, ale też wiemy, 
że ci ludzie mają bardzo klarowne poglądy polityczne. To jest bardzo 
upolityczniona izba Sądu Najwyższego.
Dlatego chcielibyśmy dalej pracować nad tym projektem ustawy. Nie wiemy, nie 
mamy pewności, czy uda nam się wypracować tutaj rozsądny kompromis, ale takie 
pomysły, by w tej nadzwyczajnej sytuacji był spokój społeczny, by nie było 
awantur politycznych, żeby w sposób nadzwyczajny np. Zgromadzenie Ogólne 
Sędziów Sądu Najwyższego, czyli w bardzo szerokim składzie, wyjątkowo 
zatwierdziło prawidłowość tych wyborów... Może to jest jakieś rozwiązanie? 
(Dzwonek) Oczywiście niektórzy powiedzą, pewnie np. Lewica, że większość już 
w ogóle w Sądzie Najwyższym mają neosędziowie. A to są bardzo często osoby, 
które mają wielki autorytet, które są po prostu sędziami, są przede wszystkim 
sędziami. Sędziowie innych izb i całokształt Sądu Najwyższego to jest moim 
zdaniem instytucja, której powinniśmy zaufać. Jesteśmy w sytuacji wyjątkowej, 
dlatego powinniśmy dyskutować teraz, zanim będzie za późno. Mamy nadzieję, że 
będziemy dalej w Komisji Sprawiedliwości i Praw Człowieka pracować nad tą 
ustawą. Dziękuję bardzo. (Oklaski)"
445,Marcelina Zawisza,Razem,"Szanowni Państwo! Mamy już dwa systemy prawne. Za chwilę możemy mieć trzech 
prezydentów. W maju są wybory, zostały 4 miesiące. Możemy się nie lubić, 
możemy myśleć o sobie jak najgorzej, ale to jest nasza wspólna 
odpowiedzialność, żeby wybory przebiegły uczciwie, pokojowo i żeby wszyscy 
uznali ich wynik. Za naszą granicą toczy się wojna, a za chwilę w Polsce może 
być kłótnia o to, kto jest zwierzchnikiem Sił Zbrojnych. Serio? To jest 
poważne? Jeszcze nie zaczęła się kampania, a wszyscy już odmieniają 
bezpieczeństwo przez wszystkie przypadki. Świetnie. Skoro tak, to zachowujmy 
się odpowiedzialnie. Bezpieczeństwo i pokojowy przebieg wyborów - to jest 
ważniejsze niż spór o status neosędziów, po prostu. Trzeba być naprawdę 
zacietrzewionym, żeby tego nie widzieć. Musimy przestać opowiadać w kółko 
historię tego, jak się znaleźliśmy w tym miejscu, w którym jesteśmy, bo 
wszyscy wiemy, komu to zawdzięczamy, a zacząć szukać rozwiązań.
Czy to jest projekt idealny? Nie. Czy ten projekt daje Polsce to elementarne 
bezpieczeństwo? Tak. Pod jednym warunkiem: że będzie w tej sprawie konsensus. 
Tak, mamy w systemie prawnym bałagan i trzeba to będzie przeciąć.
Mam naprawdę bardzo złe zdanie o Konfederacji, ale nawet ich reset 
konstytucyjny jest lepszy niż trwanie w tym klinczu.
(Poseł Przemysław Wipler: Brawo!)
Jak ludzie idą do sądu, to nie powinni się zastanawiać, czy sądzi ich sędzia 
czy neosędzia. Spór o spadek, który już teraz trwa latami, nie może 
przeciągać się o dekady z powodu podważania statusu sędziów, bo to dla 
obywateli jest katastrofa. Trzeba to będzie rozplątać, ale tu i teraz musimy 
zająć się wyborami, bo zegar tyka.
Nie pomaga niestety, kiedy raz się orzeczenia uznaje, bo są rządowi na rękę, 
a innym razem się mówi, że to przebierańcy coś przy herbatce ustalili. Trudno 
to traktować serio. A tak ? propos incydentalnego charakteru tej ustawy: 
incydentalne uznawanie, że wyroki Sądu Najwyższego i izby są okej, kiedy 
rządowi są na rękę, to jest dopiero psucie państwa. Uznajecie orzeczenie, 
dzięki któremu Tusk jest premierem, uznajecie, gdy Sąd Najwyższy daje kasę 
Konfederacji, która wam pomaga przepychać antyspołeczne ustawy, ale w sprawie 
PiS-u to już ich nie uznajecie. Przepraszam, ale to jest naprawdę niepoważne. 
Czy tak powinny wyglądać rządy prawa? Przecież właśnie za takie zagrania 
krytykowaliśmy Szydło i Morawieckiego. Dziś, kiedy patrzę na te prawnicze 
fikołki, to myślę, że nam i wam trochę o co innego chodziło, kiedy 
protestowaliśmy w obronie państwa prawa i praworządności.
Czy to jest projekt idealny? Powtórzę: nie. Jego przewaga nad innymi polega 
jednak na tym, że istnieje. (Dzwonek) Dlatego Razem wsparło go naszymi 
podpisami. Jeśli macie państwo pomysł, jak inaczej zapewnić stabilny przebieg 
wyborów, to jesteśmy otwarci na inne rozwiązania, ale musicie położyć je, 
cokolwiek na stół, bo na razie jedyne, co słychać, to wypowiedzi do kamer, że 
nie ma miejsca na żaden kompromis. Tu chodzi o stabilność państwa, pani 
przewodnicząca Żukowska, a nie o to, kogo salon pogłaszcze po głowie. 
Dziękuję. (Oklaski)"
210,Ewa Leniart,PiS,"Szanowny Panie Marszałku! Wysoka Izbo! Sytuacja, w której obecnie się 
znajdujemy, jeżeli chodzi o działalność Izby Kontroli Nadzwyczajnej I Spraw 
Publicznych, na skutek interpretacji dokonanej przez rząd i parlamentarzystów 
z koalicji rządzącej tak naprawdę przypomina kwadraturę koła. Izba Kontroli 
Nadzwyczajnej i Spraw Publicznych rozstrzyga o ważności wyborów po 
rozpatrzeniu wszystkich protestów, na podstawie sprawozdania z wyborów 
przedstawionego przez Państwową Komisję Wyborczą. Sytuacja wydaje się prosta, 
tyle tylko że państwo, koalicja 13 grudnia, nie uznając Izby Kontroli 
Nadzwyczajnej i Spraw Publicznych, negujecie jej kompetencje, a więc także 
uprawnienie do potwierdzenia ważności wyborów - nie wiadomo dlaczego - w 2025 
r., nie odnosicie się natomiast do kwestii potwierdzenia ważności wyborów z 
dnia 15 października 2023 r. (Dzwonek), kiedy to ta sama Izba Kontroli 
Nadzwyczajnej i Spraw Publicznych przesądziła o wyniku wyborów, które 
otworzyły wam drogę do przejęcia władzy. Zatem pytanie, czy Sejm 
Rzeczypospolitej Polskiej i Senat Rzeczypospolitej Polskiej działają na 
podstawie ważnych wyborów w świetle interpretacji, którą państwo czynicie, 
czy też może z uwagi na to, iż Izba Kontroli Nadzwyczajnej i Spraw 
Publicznych uprawnienia tego nie posiada - nie. Dziękuję bardzo. (Oklaski)"
287,Małgorzata Pępek,KO,"Panie Marszałku! Wysoka Izbo! Wszystkim, którzy tu jesteśmy, powinno zależeć 
na tym, aby cały proces wyborczy przebiegał w sposób przejrzysty, uczciwy i 
zgodny z prawem. Faktem jest, że chaos prawny, do którego doprowadzono, rodzi 
obawy o uznanie ważności tegorocznych wyborów prezydenckich, dlatego należy 
odpowiedzialnie naprawić tę sytuację. Założony w projekcie mechanizm 
losowania sędziów niewątpliwie zmniejsza ryzyko ustawionego składu 
orzekającego o ważności wyborów, ale należy to doprecyzować. Ponadto nie 
wchodzimy tu w dyskusję o statusie neosędziów, tylko wyłącza się izbę 
kwestionowaną przez europejskie trybunały, co również ma istotne znaczenie w 
obecnej sytuacji.
Z drugiej strony pojawiają się głosy, że do stwierdzenia ważności wyborów 
prezydenckich nie jest potrzebna uchwała Sądu Najwyższego i jeżeli neoizba 
stwierdzi (Dzwonek) nieważność wyboru, nie będzie to miało żadnych skutków 
prawnych. Jak w tym kontekście projektodawca widzi słuszność zaprojektowanych 
rozwiązań? Dziękuję. (Oklaski)"
307,Michał Pyrzyk,PSL-TD,"Szanowny Panie Marszałku! Wysoka Izbo! Wobec chaosu panującego w polskim 
wymiarze sprawiedliwości, który spowodowany jest też uczestnictwem neosędziów 
w składach orzekających sądów różnych szczebli na Sądzie Najwyższym kończąc, 
zasadna jest, uważam, propozycja pana marszałka i klubu Polska 2050, aby o 
ważności wyborów prezydenckich zadecydowały - być może po jakichś jeszcze 
drobnych poprawkach tego projektu - połączone izby Sądu Najwyższego.
Wydawać by się mogło, że jeszcze lepszym rozwiązaniem, i to jest też 
propozycja, którą w wystąpieniu klubowym przekazał poseł Orliński, mogłoby 
być to - co również zaproponował Klub Jagielloński i mówił o tym premier 
Władysław Kosiniak-Kamysz - aby oddać kompetencje w tej kwestii Trybunałowi 
Stanu, którego składu dziś tak naprawdę nikt nie kwestionuje i nikt nie 
podważa. Oczywiście potrzebna byłaby w tym celu zmiana konstytucji (Dzwonek), 
ale kto ma czyste intencje, kto nie zamierza negować z góry wyniku wyborów 
prezydenckich, powinien taką propozycję poprzeć, a mamy jeszcze czas, żeby to 
zrobić.
Natomiast mojej przedmówczyni z Prawa i Sprawiedliwości chciałem powiedzieć, 
że to nie Izba Kontroli Nadzwyczajnej i Spraw Publicznych ustalała skład 
parlamentu, ale naród polski w wolnych wyborach. Dziękuję bardzo. (Oklaski)"
389,Tadeusz Tomaszewski,Lewica,"Panie Marszałku! Wysoki Sejmie! Chciałbym skierować to pytanie do 
przedstawiciela wnioskodawców. Biuro oceny skutków regulacji Kancelarii Sejmu 
w pkt 4 przypomniało Wysokiej Izbie i nam wszystkim o tzw. ciszy 
legislacyjnej. Cisza legislacyjna została również unormowana w orzeczeniu 
Trybunału Konstytucyjnego, z którego wynika, że w ciągu 6 miesięcy przed 
wyborami, łącznie z całym kalendarzem wyborczym, a więc i tą sprawą, którą 
reguluje przedmiot orzeczenia, dotyczącą ważności wyborów, nie powinniśmy 
dokonywać istotnych zmian legislacyjnych. Wobec powyższego, czy państwo brali 
pod uwagę również tę linię orzeczniczą Trybunału Konstytucyjnego i czy to nie 
jest również wada prawna, która może przyczynić się do nieskutecznego 
rozwiązania? Dziękuję. (Oklaski)"
399,Witold Tumanowicz,Konfederacja,"Panie Marszałku! Wysoka Izbo! Mam pytanie w sumie do całej tej sali, do nas 
wszystkich. Wybory zaraz zostaną rozpisane, będą ogłoszone i będą trwać 
czynności, będzie rejestracja komitetów, będą zgłaszani kandydaci. Nie wydaje 
mi się, żeby się udało tę ustawę przegłosować przed początkiem tychże wyborów 
i ich ogłoszeniem.
I teraz mam pytanie. Będzie np. jakieś orzeczenie Państwowej Komisji 
Wyborczej, od której dany komitet się odwoła. Do kogo? Czy takie odwołanie 
będzie, czy wyrok, orzeczenie Sądu Najwyższego będzie uznawane czy nie będzie 
uznawane? Czy dany kandydat będzie zarejestrowany czy nie będzie 
zarejestrowany? To jest pytanie tak naprawdę do wszystkich. Sądzę, że 
wnioskodawcy nie odpowiedzą mi za bardzo na to pytanie, natomiast chciałbym, 
żebyście tutaj wszyscy pochyli się nad tym z refleksją. (Oklaski)"
67,Barbara Dolniak,KO,"Szanowny Panie Marszałku! Wysoka Izbo! Mam pytanie do projektodawców: Czy 
prowadziliście państwo jakieś konsultacje, a w szczególności czy np. 
pytaliście o stanowisko, zdanie sędziów Sądu Najwyższego, mając na względzie 
treść uchwały ze stycznia 2020 r.? Sędziowie uczestniczący w wydaniu tej 
uchwały wskazali na zarzuty stawiane neosędziom co do braku po ich stronie 
przymiotu niezawisłości sędziowskiej. Ta uchwała nadal obowiązuje, a 
sędziowie, którzy orzekali tam w czasie przed ustawą z 2017 r., odmawiają 
uczestniczenia w składach z udziałem neosędziów.
Gdy rozpatrywane będą uchwały państwowe, odwołania od uchwały Państwowej 
Komisji Wyborczej, to losowany będzie trzyosobowy skład. Może się zdarzyć, że 
wylosowani zostaną sami neosędziowie, czyli tak naprawdę mała izba do spraw 
kontroli nadzwyczajnej. Do tego dokładacie jeszcze to, że przewodniczącym 
będzie (Dzwonek) sędzia najstarszy służbą na stanowisku sędziego. To oznacza, 
że może to być również neosędzia, bo przecież to niekoniecznie musi być 
sędzia, który orzekał w Sądzie Najwyższym wcześniej, czyli w okresie przed 
2017 r.
Chciałabym więc zapytać: Czy rozważacie państwo wprowadzenie poprawek, a 
jeżeli tak, to w jakim kierunku te poprawki będą zmierzać? Czy w ogóle 
przewidujecie państwo zmiany w przedmiotowym projekcie? Dziękuję. (Oklaski)"
95,Anna Gembicka,PiS,"Panie Marszałku! Wysoka Izbo! Zwracam się do posłów z tej strony sali. 
Szanowni państwo, nazywacie sędziów z często dwudziestoletnim czy 
trzydziestoletnim stażem neosędziami. W takim razie wy jesteście neoposłami, 
bo ta sama izba stwierdzała ważność wyborów. W uzasadnieniu ustawy 
wnioskodawcy wskazują, że brak zmian spowoduje chaos prawny, będzie groźny 
dla demokracji. Szanowni państwo, problem jest zupełnie inny. Problem jest 
taki, że część sędziów i klasy politycznej wypowiedziała posłuszeństwo 
państwu polskiemu. Zorganizowali oni rokosz, bo jako nadzwyczajna kasta, jak 
sami się nazywają, wystraszyli się, że tak jak każdy obywatel będą musieli 
odpowiadać za swoje czyny.
Pan poseł Śliz pytał, czy nie boimy się scenariusza rumuńskiego. Tak, panie 
pośle, obawiamy się, że tak jak w Rumunii przedstawiciele Europejskiej Partii 
Ludowej, w naszym przypadku są to Platforma Obywatelska i PSL, sfałszują 
wybory. Cieszę się, że wy też widzicie to zagrożenie (Dzwonek), ale 
rozwiązanie jest proste. Zacznijcie przestrzegać prawa. Nad propozycją 
marszałka Hołowni, żeby prezydent złamał prawo, a w zamian wy zaczniecie go 
przestrzegać, można tylko załamać ręce. (Oklaski)"
491,Aleksandra Kot,KO,"Panie Marszałku! Wysoka Izbo! Próba zawłaszczenia Sądu Najwyższego 
przeprowadzona przez Prawo i Sprawiedliwość doprowadziła do chaosu, w którym 
się teraz znajdujemy, dlatego trzeba docenić wszystkie próby, w tym próbę 
posłów wnioskodawców, służące temu, by zapewnić stabilność systemu prawnego w 
Polsce. W tak trudnym dla Europy momencie Polska nie może pozwolić sobie na 
chaos związany z kwestionowaniem wyborów prezydenckich i wyboru prezydenta.
Mam jednak pytanie do posłów wnioskodawców, czy rozważali scenariusz, w 
którym sędziowie Sądu Najwyższego odmówią orzekania z neosędziami i nie uda 
się zebrać pełnego składu. Czy na tym etapie prac legislacyjnych posłowie 
wnioskodawcy mają już jakieś rozwiązanie? Dziękuję. (Oklaski)"
373,Paweł Szrot,PiS,"Panie Marszałku! Wysoka Izbo! Dzisiaj powiedziano z tej trybuny dużo słów, 
powiedziano dużo oczywistości na temat absurdu zarzutów wobec konkretnych izb 
Sądu Najwyższego. Nie zamierzam tego powtarzać, ale chciałbym przypomnieć i 
wskazać, dlaczego w ogóle o tym dyskutujemy, dlaczego ten problem 
podniesiono, dlaczego zdecydowano się zasiać te wątpliwości. Otóż zakładam, 
nie mogę tego wykluczyć, że w sztabie jednego z kandydatów postanowiono, że 
tego typu zamęt prawny w sferze publicznej dotyczący ważności wyniku wyborów 
może zdemobilizować elektorat prawicowy, patriotyczny, bo ci ludzie założą, 
że wybory i tak nie zostaną uznane, gdyby ich kandydat wygrał, i nie ma po co 
pójść głosować.
Chciałbym tutaj powiedzieć: niedoczekanie wasze. Z moich rozmów z ludźmi, ze 
spotkań z różnymi środowiskami wynika (Dzwonek), że po tych ruchach, oględnie 
mówiąc, furia i determinacja do udziału w wyborach jest dużo, dużo większa. 
(Oklaski)"
50,Krzysztof Ciecióra,PiS,"Panie Marszałku! Wysoka Izbo! Rzeczywiście zasadne jest pytanie: Dlaczego 
wprowadzacie taki zamęt w systemie prawnym? Przecież izba, o której 
rozmawiamy, najpierw musiała zatwierdzić wybory parlamentarne, dzięki którym 
dzisiaj jesteśmy tutaj, w tej Izbie posłami, parlamentarzystami. Jednocześnie 
pan minister Adam Bodnar również uznał istnienie i funkcjonowanie tej izby, 
ponieważ wniósł do niej 64 sprawy. Tak samo PKW w oparciu o wyrok tej izby 
rozstrzygała kwestię subwencji dla Konfederacji, a minister Domański 
uwzględnił ten głos i traktował cały proces w tej sprawie prowadzony w tej 
izbie jako słuszny.
Ponawiam pytanie do posła wnioskodawcy: Dlaczego, z jakiego powodu 
wprowadzacie taki zamęt, zamieszanie? Mam na to pewną odpowiedź. Moje 
przypuszczenie polega na tym, że wasza demokracja walcząca zorientowała się, 
że należy znaleźć podstawę prawną szybciej (Dzwonek) niż post factum. I tylko 
dlatego dzisiaj rozmawiamy na temat tej ustawy. Ustawy, którą należy w 
parlamencie, w tej Izbie odrzucić. Dziękuję. (Oklaski)"
145,Marcin Józefaciuk,KO,"Szanowny Panie Marszałku! Wysoka Izbo! Projekt ustawy wydaje się pewnym 
wyjściem, gdy spojrzymy na obecny chaos w wymiarze sprawiedliwości. Mam 
jednak kilka pytań. Czy wprowadzenie zmian w procedurze rozpatrywania 
protestów wyborczych było konsultowane z Państwową Komisją Wyborczą lub 
środowiskiem sędziowskim? Czy przeprowadzono symulacje dotyczące obciążenia 
Sądu Najwyższego sprawami wyborczymi w 2025 r.? W jaki sposób połączenie 
sędziów z wielu izb wpłynie na interdyscyplinarne podejście do rozstrzygania 
sporów wyborczych? Czy wyłączenie stosowania niektórych przepisów ustawy o 
Sądzie Najwyższym oraz Kodeksu wyborczego nie podważa jednolitości systemu 
prawnego i nie otwiera pola do nadużyć? Czy istnieje ryzyko, że takie 
szczególne rozwiązania mogą w przyszłości stać się precedensem 
wykorzystywanym do ograniczenia niezależności Sądu Najwyższego w innych 
dziedzinach? (Oklaski)"
182,Iwona Maria Kozłowska,KO,"Szanowny Panie Marszałku! Wysoka Izbo! Na początku mała dygresja skierowana 
do koleżanek, posłanek i do kolegów posłów. Szanowni państwo, chciałabym 
przypomnieć, że rozpoczął się nowy rok: dwa tysiące dwudziesty piąty, a nie 
dwutysięczny dwudziesty piąty. (Oklaski) Więc bardzo proszę, żebyście państwo 
o tym pamiętali i życzę wszystkim państwu szczęśliwego, nowego dwa tysiące 
dwudziestego piątego roku.
(Głos z sali: Dużo zdrowia.)
Wybory to fundamentu demokracji. Najważniejszy akt, w którym obywatele mają 
możliwość decydowania o przyszłości swojego kraju. Dlatego kluczowe jest, aby 
proces wyborczy przebiegał prawidłowo, a każdy obywatel mógł w pełni 
korzystać ze swoich praw, w tym także prawa do składania protestu. W 2020 r. 
- przypominam, że był to czas rządów PiS - mieliśmy do czynienia z 
drastycznym ograniczeniem tego prawa. Wtedy to specustawą wyborczą 
spowodowano, że protesty przeciwko wyborowi prezydenta można było składać 
tylko w ciągu 3 dni. (Dzwonek)
Takie działania podważają zaufanie obywateli do procesu wyborczego i 
ograniczają ich prawa. Czy według wnioskodawców proponowane zmiany 
legislacyjne są na tyle wystarczające, aby przebieg procesu wyborczego był 
przejrzysty i przebiegał zgodnie z prawem państwa demokratycznego? Bardzo 
dziękuję. (Oklaski)"
478,Jerzy Meysztowicz,KO,"Panie Marszałku! Wysoka Izbo! Ta dyskusja pokazuje, do jakiego stanu Prawo i 
Sprawiedliwość doprowadziło system wymiaru sprawiedliwości. To jest po prostu 
przerażające. Musimy się zastanawiać w tej chwili, jak ratować polską 
demokrację, żeby wybory prezydenckie odbyły się zgodnie z prawem i zostały 
uznane.
(Głos z sali: Lekarza.)
Chciałby pan coś powiedzieć? To niech pan tu wyjdzie i coś mądrego powie. 
Chyba się to panu nie uda, ale proszę próbować. Pan poseł Ciecióra różne 
rzeczy zarzucał panu ministrowi Bodnarowi. Panie pośle, pan minister Bodnar 
przestał wysyłać zawiadomienia do Izby Kontroli Nadzwyczajnej i Spraw 
Publicznych od momentu, kiedy trybunały europejskie uznały, że nie jest ona 
sądem. Więc niech pan nie wprowadza ludzi w błąd, dobrze?
(Poseł Mariusz Krystian: Głupoty pan opowiada.)
Proszę państwa, mam nadzieję, że ta ustawa trafi do komisji i będziemy mogli 
nad nią pracować. Nie sądzę, żeby udało się wypracować kompromis, dlatego że 
w każdej sytuacji, przy założeniu, że ta ustawa określa status tych izb... 
(Dzwonek) Tam znajdują się również neosędziowie, a wyeliminowanie ich z izb 
karnej czy cywilnej byłoby dosyć trudne, tym bardziej że pan prezydent na 
pewno takiej ustawy by nie podpisał. Tkwimy w tym bałaganie od 8 lat i 
niestety do wyborów nowego prezydenta w nim pozostaniemy. Dziękuję bardzo. 
(Oklaski)"
216,Grzegorz Lorek,PiS,"Szanowny Panie Marszałku! Wysoka Izbo! Trzeba pamiętać, że prezydent 
Komorowski wywołał bałagan prawny, o czym szybko zapominacie. Machina 
wyborcza ruszyła. Mamy ogłoszoną datę wyborów. Jakiekolwiek zmiany wokół tego 
są niezgodne z konstytucją. Ta ustawa jest niezgodna z konstytucją. Więcej, 
jest pisana na kolanie, nielegalnie. Trzeba powiedzieć, że to, co wy chcecie 
stworzyć, to organ kompetentny, który ma wybrać waszego prezydenta. Po co 
jest ta ustawa, tak kontrowersyjna? Jest ona namacalnym dowodem na to, że 
boicie się przegranych wyborów. Co poszło nie tak?
(Głos z sali: Przegracie.)
Nie, wy, wasz rząd. (Oklaski)"
220,Artur Jarosław Łącki,KO,"Panie Marszałku! Wysoka Izbo! Pytanie retoryczne do posła wnioskodawcy. Czy 
uważacie, że jeśli pozbawimy możliwości głosowania izbę, w której zasiadają 
sami neosędziowie, to już innych neosędziów wszyscy będą uznawali za tych, 
którzy mogą sędziować? Nie, tak nie będzie. To wprowadzi jeszcze większy 
chaos. Zasada jest jedna. Wrzód należy przeciąć albo poczekać, aż sam pęknie. 
Nie mamy czasu na czekanie, żeby pękł, więc musimy go przeciąć. Wrzodem nie 
są neosędziowie, wrzodem jest prawo, które popsuli PiS-owcy - prawo i państwo 
w tym zakresie popsuli PiS-owcy, popsiuli ziobryści, że tak powiem.
(Poseł Mariusz Krystian: Popsiuli i zepsiuli, kulcie blade.)
No tak, to wyście je popsuli i popsiuli. Nawet nie potrafiliście tego 
naprawić i zrobić nic, żeby tych ludzi, tych sędziów uznawał świat. Nie 
uznają ich ani polskie sądy, ani europejskie sądy. Wrzód należy przeciąć. 
Musimy doprowadzić do tego, żeby neosędziowie nie głosowali o ważności 
wyborów. (Oklaski)
Ci ludzie są inteligentni i mądrzy, nie powinni głosować. Dlatego że oni będą 
głosowali we własnej sprawie. A dlaczego we własnej sprawie? Dlatego że 
niestety następny prezydent będzie musiał załatwić ich sprawę. Niektórych to 
będzie bolało. Powinni się wykluczyć z głosowania. Tylko w ten sposób można 
osiągnąć pewien konsensus. A nie że jednym neosędziom pozwolimy głosować, a 
innym neosędziom nie. A wy, panowie i panie z PiS-u, za to odpowiadacie. I 
ludzie...
(Głos z sali: Dosyć, dosyć.)
...i wyborcy was z tego rozliczą. (Oklaski)
(Głos z sali: Tak?)
(Głos z sali: Uważaj.)"
50,Krzysztof Ciecióra,PiS,"Tak, dziękuję, panie marszałku.
Chciałbym odnieść się i sprostować to, co mówił pan poseł Meysztowicz, że pan 
minister Bodnar rzekomo wstrzymał swoją relację z Izbą Sądu Najwyższego 
dopiero po wyrokach sądów europejskich. To oczywiście jest nieprawdą, 
ponieważ te wyroki, na które pan się powołuje, miały miejsce jeszcze za 
naszych rządów, nie za waszych, więc nie mógł się do tego nie odnosić. A po 
drugie, jest pan polskim posłem, jest pan w polskim parlamencie, odrobinę 
szacunku do samego siebie. (Oklaski) Nie ma czegoś takiego jak jakieś 
orzecznictwo europejskie w zakresie polskiego sądownictwa. Nie ma czegoś 
takiego. Mało tego, nie ma czegoś takiego (Dzwonek) jak europejskie 
orzecznictwo w sprawie izby jednego z naszych sądów. Naprawdę odrobina 
szacunku do siebie. (Oklaski)"
193,Mariusz Krystian,PiS,"Panie Marszałku! Wysoka Izbo! Nie wiem, co i kto panu posłowi Łąckiemu 
˝popsiuł˝, ale widać wyraźnie, że od tych licznych kłamstw to już panu 
posłowi plącze się język, i to nazbyt często. To po pierwsze. (Oklaski) Po 
drugie, nie ma żadnych neosędziów, są sędziowie. Jeśli ktoś mówi o 
neosędziach, to znaczy, że kieruje się neorozumem, bo jak można kwestionować 
własny mandat, który został stwierdzony właśnie orzeczeniem izby Sądu 
Najwyższego, którą dziś kwestionujecie? Tak naprawdę kwestionujecie więc 
mandat, swój mandat poselski. To jest czysta głupota, bo tak to trzeba wprost 
nazwać. Natomiast współczuję panu posłowi Ślizowi, który musi reprezentować - 
czy chce reprezentować - projekt. Bo troszeczkę wyglądacie jak taki gang 
opryszków, który najpierw wchodzi do lokalu i w celu wymuszenia haraczu 
demoluje go, a następnie, po zdemolowaniu tego lokalu, staje przed nim i 
wzywa do jego uporządkowania. (Dzwonek) Przejęliście nielegalnie prokuraturę, 
manipulujecie składami sędziowskimi w sądach i dziś mówicie, że przywracacie 
praworządność? Wy po prostu boicie się, że przegracie wybory prezydenckie i 
powiem wam: przegracie je. Dziękuję bardzo. (Oklaski)"
330,Łukasz Schreiber,PiS,"Panie Marszałku! Wysoka Izbo! Poseł wnioskodawca boi się, że nastąpi totalny 
chaos. Szanowny panie pośle, już wam się udało - wam: koalicji 13 grudnia - 
do tego doprowadzić. I nie mówią tak tylko posłowie Prawa i Sprawiedliwości, 
ale także sędziowie, którzy tak bardzo was wspierali. Mówią, że chaos jest 
większy niż za rządów Prawa i Sprawiedliwości, to po pierwsze. A po drugie, o 
co tak naprawdę chodzi z Izbą Kontroli Nadzwyczajnej i Spraw Publicznych, a 
także z tą ustawą, która się z tego bierze? To jest nie tylko kpina z prawa, 
to jest kpina ze zwykłej przyzwoitości, także ze zdrowego rozsądku. Bo kiedy 
11 stycznia 2024 r. PKW kieruje do Izby Kontroli Nadzwyczajnej i Spraw 
Publicznych wniosek i ta uznaje ważność wyborów, to wtedy jest z nią wszystko 
w porządku. Kiedy 4 września 2024 r. (Dzwonek) PKW kieruje wniosek do Izby 
Kontroli Nadzwyczajnej i Spraw Publicznych w sprawie orzeczenia dotyczącego 
środków dla Konfederacji, wtedy jest z nią wszystko w porządku. Kiedy 20 
września wobec kolejnej partii, Porozumienia, jest decyzja Izby Kontroli 
Nadzwyczajnej i Spraw Publicznych, też jest w porządku. I dopiero...
Wicemarszałek Krzysztof Bosak:
Dziękuję bardzo, panie pośle.
Poseł Łukasz Schreiber:
Już kończę. I dopiero kiedy 11 grudnia ub.r. jest decyzja w sprawie subwencji 
dla Prawa i Sprawiedliwości, wtedy zaczyna się wasz wściekły atak. To 
wszystko, co robicie, jest spowodowane tylko jednym: tym, by nie wypłacić, 
bezprawnie, środków największej partii opozycyjnej i tylko po, by zmniejszyć 
szansę naszego kandydata. Ale to i tak wam się nie uda, takie metody 
działania. Dziękuję bardzo. (Oklaski)"
346,Kazimierz Smoliński,PiS,"Panie Marszałku! Wysoka Izbo! Skala hipokryzji i niekompetencji, którą tutaj 
większość koalicji 13 grudnia prezentuje już od dłuższego czasu, przekracza 
wszelkie skale. Prezentujecie projekt, który, myślę, wielu prawników zaczyna 
oceniać jako niekonstytucyjny. Tu już zostało powiedziane o tym, o izbie, 
którą raz uznajecie, a raz nie, odwołujecie się do niej.
Dzisiaj miała posiedzenie Wielka Izba Trybunału Sprawiedliwości Unii 
Europejskiej, gdzie poprzednio rząd polski prezentował stanowisko, że ona nie 
ma prawa wydawać orzeczenia dotyczącego polskiego systemu. Wyście zmienili 
dzisiaj to stanowisko, wasza przedstawicielka powiedziała, że tak, chcemy, 
żeby trybunał orzekł, że w Polsce można będzie orzekać, kto jest neosędzią, a 
także to, czy sąd jest sądem ustanowionym ustawą. Czy bierzecie pod uwagę to, 
że na podstawie tego orzeczenia, którego oczekujecie, w tych trzech izbach są 
neosędziowie, a niektórzy paleosędziowie nie chcą (Dzwonek) z nimi w ogóle 
występować, więc może być, panie pośle sprawozdawco, problem kworum? Czy też 
o to wam chodzi?
Wicemarszałek Krzysztof Bosak:
Dziękuję bardzo, panie pośle.
Poseł Kazimierz Smoliński:
Panie marszałku, dosłownie dwa zdania.
Czy o to wam chodzi, żeby zablokować funkcjonowanie tej instytucji i 
wprowadzić chaos, w którym ktoś powie: Rzeczywiście nikt już nie może 
rządzić, albo przyjdzie Unia, albo przyjdzie pan marszałek Hołownia i będzie 
sprawował rządy w Polsce jako prezydent.
Wicemarszałek Krzysztof Bosak:
Dziękuję bardzo, panie pośle.
Poseł Kazimierz Smoliński:
Pytanie: Czy bierzecie pod uwagę to, że może być brak kworum, to, że będą 
trzyosobowe składy, gdzie będą też neosędziowie, którzy nie będą uznawani 
przez paleosędziów? Czy bierzecie to pod uwagę?
(Poseł Michał Wójcik: Oni to mają obliczone.)
Chcecie zablokować system wyborczy, żeby był jeszcze większy bałagan niż 
teraz, żebyście naszego kandydata - który, wierzę, że wygra te wybory - mogli 
zakwestionować. (Oklaski)"
9,Marek Ast,PiS,"Panie Marszałku! Wysoka Izbo! Chciałbym jednak dowiedzieć się od pana posła 
wnioskodawcy, czy panów posłów wnioskodawców, jaki jest w końcu charakter 
uchwał izby kontroli nadzwyczajnej Sądu Najwyższego, które na przestrzeni 
ostatnich lat zapadły w sprawie ważności wyborów parlamentarnych, 
prezydenckich, europarlamentarnych. Czy mamy te uchwały, czy ich nie mamy? 
Czy uznajecie te uchwały, czy tych uchwał nie uznajecie? Czy nie powinno być 
w tej waszej ustawie, w tym projekcie przepisów wprowadzających, które do 
tych ważnych wszakże kwestii by się odnosiły? Bo przecież, skoro uznajemy, że 
tych orzeczeń, tych uchwał Sądu Najwyższego nie ma, to myślę, że w projekcie 
ustawy w przepisach przejściowych bądź w przepisach wprowadzających powinno 
być zawarte (Dzwonek), że uznajemy te orzeczenia za nieważne, a w związku z 
tym jako posłowie też jesteśmy nielegalni...
(Poseł Paweł Śliz: Czytamy ze zrozumieniem przepisy.)
...i mamy nielegalnych eurodeputowanych. W związku z powyższym prosimy o 
zarządzenie nowych wyborów przez pana prezydenta. (Oklaski)"
234,Dariusz Matecki,PiS,"Szanowny Panie Marszałku! Pan poseł Śliz mówił, że Putin cieszy się z 
destabilizacji Polski. Ja się z panem posłem w pełni zgadzam, wyjątkowo. 
Putin cieszy się m.in. z nielegalnego przejęcia Prokuratury Krajowej przez 
bodnarowców. Putin cieszy się, że rząd człowieka Rosji w Warszawie nie uznaje 
Trybunału Konstytucyjnego, Sądu Najwyższego, KRS. Putin cieszy się, że siłowo 
przejęliście media publiczne, zaoraliście TVP World, Biełsat. Putin cieszy 
się, że Polska straciła podmiotowość. Putin cieszy się, że w wyborach na 
prezydenta RP startuje Rafał Trzaskowski, człowiek, który o Nord Stream 
mówił, że to porozumienie prywatnych firm. Cieszy się również z obecnego 
kierownictwa Ministerstwa Infrastruktury, które przejęcie właściwie całości 
przeładunku w szczecińskim porcie też nazywa transakcją prywatnych firm. 
Putin cieszy się, że Polska zostanie zdestabilizowana przez pakt migracyjny. 
Putin cieszy się, że rząd Tuska uznaje wyższość trybunałów europejskich nad 
polskim Trybunałem Konstytucyjnym. Putin cieszy się, że Donald Tusk wrócił w 
Polsce do władzy.
Tak, panie pośle, tutaj się zgadzam (Dzwonek), wprowadzenie szczególnych 
procedur tylko na wybory w 2025 r. może być interpretowane jako ingerencja w 
niezależność władzy sądowniczej w kluczowym momencie procesu demokratycznego. 
Dziękuję. (Oklaski)"
381,Andrzej Śliwka,PiS,"Dziękuję, panie marszałku.
Panie Marszałku! Wysoka Izbo! Panie Pośle Wnioskodawco! Mogę powiedzieć: 
kolego mecenasie, naprawdę współczuję, że pan poseł musi dawać twarz temu 
projektowi, ponieważ państwo chcecie zrobić fikołka. Z jednej strony mówicie, 
że Izba Kontroli Nadzwyczajnej i Spraw Publicznych nie jest sądem, a z 
drugiej strony wasz minister sprawiedliwości... 64 skargi Adama Bodnara są 
zarejestrowane w Sądzie Najwyższym właśnie w tej izbie. Więcej, wpłynęły 
nawet trzy stanowiska procesowe prokuratora generalnego w postępowaniach 
dotyczących ważności wyborów.
Tak naprawdę chcecie zwycięsko pokonywać problemy, które sami sobie 
stworzyliście. Sami mówicie, i marszałek Hołownia to mówi, że w momencie, 
kiedy Karol Nawrocki wygra wybory, kiedy po 10 dobrych latach prezydentury 
pana (Dzwonek) Andrzeja Dudy prezydentem Rzeczypospolitej będzie Karol 
Nawrocki, Sąd Najwyższy nie będzie mógł tego stwierdzić i to pan marszałek 
Hołownia będzie pełniącym obowiązki. Zachęcam, żeby pan marszałek Hołownia 
zapoznał się z treścią konstytucji, nad której losem płakał. A was zachęcam 
do tego, żebyście się zapoznali z art. 291 § 2 Kodeksu wyborczego. Ten 
przepis stanowi w sposób następujący: ustępujący prezydent Rzeczypospolitej 
kończy urzędowanie z chwilą złożenia przysięgi przez nowo wybranego 
prezydenta Rzeczypospolitej. Dziękuję. (Oklaski)"
180,Janusz Kowalski,PiS,"Panie Marszałku! Szanowni Koledzy z Polski 2050 i Panie Marszałku Szymonie 
Hołownia! Ustalmy fakty. O czym my w ogóle dyskutujemy? Mówicie, że Izba 
Kontroli Nadzwyczajnej i Spraw Publicznych nie jest sądem. Została ta izba 
powołana ustawą z 8 grudnia 2017 r., weszła w życie 4 kwietnia 2018 r. Na 
mocy tego samego przepisu, art. 133a, w którym została powołana izba, która 
rzekomo nie jest sądem, została powołana również Izba Pracy i Ubezpieczeń 
Społecznych, do której pan Marszałek Szymon Hołownia kieruje swoje wnioski. 
Kierował je m.in. w sprawach Macieja Wąsika czy Mariusza Kamińskiego. To 
izba, w której jest sześciu sędziów powołanych do Sądu Najwyższego po 2018 r. 
i dziewięciu - przed 2018 r. Czyli jedna izba jest sądem według was, a druga 
izba nie jest sądem. To jest kompletnie bez sensu. To lepiej od razu 
wpiszcie, że o ważności wyborów (Dzwonek) decyduje Trybunał Sprawiedliwości 
Unii Europejskiej, Ursula von der Leyen lub Donald Tusk, ale nie wygłupiajcie 
się. (Oklaski)"
486,Włodzimierz Tomaszewski,PiS,"Panie Marszałku! Wysoka Izbo! Ta ustawa jest kolejną próbą podważenia urzędu 
prezydenta, także tego prezydenta, który jeszcze jako prezydent elekt w 2015 
r. przestrzegał przed wyborem sędziów Trybunału Konstytucyjnego na zapas 
według inicjatywy autorytetu prawniczego pana posła Roberta Kropiwnickiego. 
Jest oczywistością, że każdy prezydent Polski powinien chronić rozstrzygnięć 
konstytucyjnych, także tych zawartych w art. 179, który stanowi, że sędziowie 
są powoływani przez prezydenta Rzeczypospolitej Polskiej. Nie ma żadnych 
neosędziów, a ustawa, która sugeruje właśnie taki tytuł, będzie przez 
prezydenta zawetowana. Kto chce być neoposłem, będzie za tą ustawą głosował, 
ale prezydent tych głosujących uratuje z tego zaćmienia. (Oklaski)"
438,Michał Wójcik,PiS,"Dziękuję, panie marszałku.
Panie Marszałku! Szanowni Państwo! Drodzy Rodacy! Zwracam się także do 
publiczności na galerii.
Też was witam. Wiecie, co władza chce zrobić? Chce dokonać skoku na wasze 
wolności, chce dokonać skoku na wybory prezydenckie, zabrać wam tę wolność. 
Tutaj siedzą najwięksi hipokryci świata, tak, po tej stronie. Oni rządzą 
dzisiaj Polską. Ci hipokryci siedzą tutaj, ponieważ sąd, o którym oni mówią, 
że nie jest sądem, zdecydował o tym, że oni mogą tutaj siedzieć, uznał 
ważność wyborów.
(Poseł Sławomir Ćwik: Nie kłam!)
Minister sprawiedliwości, prokurator generalny do organu, którego nie uważa 
za sąd, składa skargi nadzwyczajne, tylko w tym roku sześćdziesiąt kilka 
skarg. Czy to jest logiczne? Czy to jest normalne? Ci hipokryci próbują wam 
tak naprawdę zabrać wasze wolności i jeszcze chcą powiedzieć, że to Trybunał 
Sprawiedliwości Unii Europejskiej, Europejski Trybunał Praw Człowieka tak 
zdecydował. Otóż chcę wam powiedzieć, że polski (Dzwonek) Trybunał 
Konstytucyjny powiedział, że oni nie mają prawa nic powiedzieć w tej sprawie, 
nic, bo w sprawach ustrojowych decydujemy my tutaj, Polacy, a nie oni. 
Dziękuję. (Oklaski)"
25,Zbigniew Bogucki,PiS,"Dziękuję.
Panie Marszałku! Wysoki Sejmie! Szanowni Państwo! W 2020 r. zgodnie z art. 
129 konstytucji Sąd Najwyższy w Izbie Kontroli Nadzwyczajnej i Spraw 
Publicznych stwierdził ważność wyboru prezydenta Rzeczypospolitej. Wtedy to 
był sąd i to byli sędziowie. W zeszłym roku Sąd Najwyższy w Izbie Kontroli 
Nadzwyczajnej i Spraw Publicznych zgodnie z tym razem art. 101 konstytucji 
stwierdził ważność wyborów do Sejmu i do Senatu. Dzięki temu państwo 
jesteście dzisiaj tutaj, w tych ławach i tworzycie rząd. To był wtedy sąd dla 
państwa i to byli sędziowie. W tym roku, a także na przestrzeni poprzednich 
miesięcy minister sprawiedliwości, prokurator generalny skierował 
kilkadziesiąt spraw do Izby Kontroli Nadzwyczajnej i Spraw Publicznych. To 
był dla niego wtedy sąd i to byli sędziowie. Wreszcie Państwowa Komisja 
Wyborcza wykonała dwa orzeczenia Sądu Najwyższego w Izbie Kontroli 
Nadzwyczajnej i Spraw Publicznych, orzeczenia dotyczące (Dzwonek) 
Konfederacji i partii pana Gowina, a minister finansów wykonał uchwałę w 
wykonaniu orzeczenia Sądu Najwyższego. To był sąd i to byli sędziowie. Kiedy 
tylko nie jest to sąd? Kiedy to dotyczy Prawa i Sprawiedliwości, np. naszych 
dotacji i subwencji, i kiedy boicie się o wynik wyborów prezydenckich. 
Niestety chcecie te wybory zawłaszczyć. To bardzo przykre. Trzymajcie się 
prawa, trzymajcie się konstytucji, przestrzegajcie orzeczeń Sądu Najwyższego. 
(Oklaski)"
150,Sebastian Kaleta,PiS,"Panie Marszałku! Wysoki Sejmie! Ta ustawa nie ma żadnego znaczenia, jeśli 
chodzi o zabezpieczenie wyborów, które mają mieć miejsce w tym roku, z tego 
powodu, że wystarczy, że aktualna władza po prostu będzie przestrzegała 
prawa, które już obowiązuje. To, że akurat teraz jest wokół tego zamieszanie, 
jest tym bardziej, można powiedzieć, zaskakujące, że przecież przez lata, gdy 
toczyliśmy różne spory związane z reformą sądownictwa, od kiedy ta izba 
powstała, żadne jej orzeczenie, żadna treść żadnego orzeczenia nie była 
zakwestionowana jako orzeczenie o charakterze politycznym.
W 2019 r. ta izba stwierdzała ważność wyborów do Parlamentu Europejskiego. 
Wszystkim posłom, którzy objęli mandaty, to pasowała. Tym, którzy nie objęli 
mandatu, też to pasowało, bo nie oprotestowali tego. W 2020 r. ta izba 
zatwierdzała wybory prezydenckie. Również nie było problemu. To byli cały 
czas ci sami sędziowie. Działała ta izba w 2023 r., w 2024 r. również 
(Dzwonek), a teraz nagle jest to przeszkoda.
Macie problem, ponieważ kreujecie w Polsce chaos. Chaos w Polsce nie wynika z 
tego, że jest jakiś problem z tym, jakie mamy prawo, tylko mamy problem z 
tym, że obecna władza prawa nie przestrzega, a za nieprzestrzeganie prawa 
płaci się odpowiedzialnością, czasami polityczną, a czasami karną. Wydaje mi 
się, że wielu przypadkach o tym będzie mowa w przyszłości, jeśli chodzi o 
część przedstawicieli aktualnego obozu władzy. Dziękuję. (Oklaski)"
424,Przemysław Wipler,Konfederacja,"Padło tutaj wiele pytań. Zadam na początku kilka retorycznych. Dlaczego 
obecny rząd wbrew konstytucji nie publikuje wyroków Trybunału 
Konstytucyjnego? Dlaczego wbrew jasnemu stanowisku Państwowej Komisji 
Wyborczej chcecie blokować wypłaty dla partii opozycyjnej, czyli robić to 
samo, co robił PiS wobec partii KORWiN, obecnej Nowej Nadziei, gdy to PiS 
rządził. Dlaczego wchodzicie w ich buty? Co chcecie zrobić z tym, o co pytał 
poseł Tumanowicz, czyli z tym, że zaczną być kwestionowane poszczególne 
postanowienia Państwowej Komisji Wyborczej w procesie wyborczym? Marszałek 
Hołownia zapowiedział już datę wyborów, więc wiadomo, kiedy startujemy z 
kampanią, właściwie w przyszłym tygodniu. I co będzie działo się w tym 
okresie, kiedy wejdzie w tej czy innej wersji taka ustawa? (Dzwonek)
I najważniejsze pytanie: Dlaczego nie rozmawiacie z prezydentem? Jeżeli 
naprawdę chcielibyście, żeby jakakolwiek ustawa została uchwalona, to 
kluczowe jest stanowisko prezydenta. Prezydent Andrzej Duda będzie 
konsekwentny i z całą pewnością nie zgodzi się na jakąkolwiek ustawę, która 
będzie kwestionowała status sędziów Sądu Najwyższego bądź jakąkolwiek izbę 
Sądu Najwyższego. Z uwagi na kontrowersje międzynarodowe można pójść na jakiś 
kompromis i działać w sposób nadzwyczajny, ale nie można utrzymywać retoryki 
wykluczającej kogokolwiek.
Przy okazji przypomnę, że my nie uznajemy podziałów na sędziów i neosędziów - 
są tylko sędziowie - nie uznajemy kwestionowania przez jakiekolwiek gremia 
międzynarodowe jakichkolwiek konstytucyjnych instytucji państwa polskiego. 
Dziękuję bardzo. (Oklaski)"
137,Paweł Jabłoński,PiS,"Dziękuję.
Panie Marszałku! Wysoki Sejmie! Jest dokładnie tak: nie ma neosędziów, 
paleosędziów. Można sobie tak obrażać, jak się chce, ale to zaraz panu 
posłowi, przedstawicielowi wnioskodawców powie się, że on jest pseudoposłem, 
bo przecież jego wybór do tej Izby został zatwierdzony przez neoizbę. Ta 
neoizba - zwracam się do wszystkich, którzy nas słuchają, bo na pewno w 
mediach mogliście to usłyszeć dziesiątki razy - Izba Kontroli Nadzwyczajnej i 
Spraw Publicznych działa 7 lat, za chwilę tyle minie, wydała w tym czasie 
setki orzeczeń, nie w sprawach politycznych. Izba kontroli nadzwyczajnej 
orzeka np. w sprawach odszkodowań dla obywateli za przewlekłość postępowania. 
Jak ktoś idzie do sądu, sąd wydaje wyrok nie w takim terminie, jak powinien, 
tylko to się ciągnie długimi latami, to izba kontroli może przyznać 
odszkodowanie. Czyli co? To są jakieś neoodszkodowania. Przecież to ci 
rzekomo neosędziowie wydawali te orzeczenia. Zaraz ludziom będziecie kazać 
zwracać pieniądze. A może nie wszystkim? Może tylko PiS-owcom. Bo to tak 
wygląda, drodzy państwo, że oni w zasadzie (Dzwonek) większość tych orzeczeń 
wykonują, do tej pory nie ma z tym problemu. Oni sobie wybierają tylko te 
wyroki, w przypadku których przegrali, np. w sprawie subwencji dla PiS, w 
sprawie immunitetów poselskich. Ten im się nie podoba, tamten im się nie 
podoba. Oni przed świętami Bożego Narodzenia podjęli nawet uchwałę, że rząd 
będzie robił dopiski do wyroków Sądu Najwyższego. Wyobrażacie to sobie 
państwo? Mamy trójpodział władzy, osobno władzę sądowniczą, wykonawczą i 
ustawodawczą, a w Polsce Donalda Tuska ma być tak, że rząd będzie jeszcze 
recenzował wyroki. Jak im się spodoba, to zaakceptują, jak im się nie 
spodoba, to zrobią dopisek. No tak, drodzy państwo, to nie ma nawet na 
Białorusi. (Oklaski)"
284,Karolina Pawliczak,KO,"Bardzo dziękuję.
Panie Marszałku! Wysoka Izbo! Ta ustawa, choć rozumiem, że jej celem jest 
próba rozwiązania tego węzła gordyjskiego w wymiarze sprawiedliwości, to 
niestety pułapka i dalsze pogłębianie kryzysu; pułapka, która w konsekwencji 
doprowadzi do tego, że ostatecznie w sprawie stwierdzenia ważności wyborów 
prezydenckich orzekać będą tylko sami neosędziowie, a to bardzo 
niebezpieczne, złe i destrukcyjne. Tak wynika z wypowiedzi sędziów, którzy po 
latach walki o praworządność i przywrócenie prawnego ładu w tej sprawie nie 
chcą i nie będą zasiadać w jednym składzie z neosędziami, zresztą 
nieprawidłowo powołanymi w drodze PiS-owskiego zamachu na ustrój państwa. To 
może wywołać jeszcze większy kryzys w państwie, a po PiS-owskich rządach 
chaosu chcemy to przecież uporządkować. Projekt wymaga zdecydowanych zmian, 
które dostosują jego treść do zgodnych z prawem przepisów i które właściwie 
umocują sędziów, a nie neosędziów, orzekających (Dzwonek) w tej 
fundamentalnej dla naszego państwa sprawie. Dziękuję."
63,Sławomir Ćwik,Polska2050-TD,"Szanowny Panie Marszałku! Wysoka Izbo! Jeśli chodzi o wybory prezydenckie, 
stan prawny mamy taki, że stosownie do art. 129 konstytucji Rzeczypospolitej 
Polskiej Sąd Najwyższy stwierdza ważność wyborów prezydenckich. To jest ta 
różnica w stosunku do wszystkich innych wyborów: konieczne jest stwierdzenie 
ważności. W przypadku każdych innych wyborów ewentualnie stwierdza się 
nieważność, tutaj musi być stwierdzona ważność, dlatego to jest tak istotne i 
dlatego tak potrzebna jest ta ustawa.
Stan faktyczny mamy taki, że mamy sytuację niemalże kryzysu konstytucyjnego, 
dlatego że część sił politycznych w Polsce uważa, że nie istnieje sąd w 
postaci izby spraw nadzwyczajnych i kontroli, co oczywiście jest poparte 
orzeczeniami Europejskiego Trybunału Praw Człowieka, a część uważa, że 
istnieje. I teraz czy Prawo i Sprawiedliwość chce ryzykować, że nie zostanie 
uznane orzeczenie tej izby, czy Lewica chce ryzykować, że tylko (Dzwonek) ta 
izba stwierdzi ważność wyborów, czy lepiej jest przyjąć tę ustawę, która 
wszystkie te ryzyka wygasi, i mieć pewność, jak będą wyglądały wybory 
prezydenckie? Dlatego proszę wszystkich o to, żebyśmy poparli tę ustawę, żeby 
Polacy, głosując, nie zastanawiali się, czy wybory mogą być uznane za ważne 
czy nieważne. Dziękuję. (Oklaski)"
382,Paweł Śliz,Polska2050-TD,"Panie Marszałku! Wysoka Izbo! Odpowiadając na te wszystkie pytania, tak 
naprawdę mogę je pogrupować.
Po pierwsze, pan poseł Ćwik trafnie zauważył, że wszystkie wybory, których 
ocena do tej pory była dokonywana przez Sąd Najwyższy, przez kwestionowaną 
izbę... Nie stwierdzano ich ważności, jest domniemanie ważności, stwierdzano 
ich nieważność, a przy wyborach prezydenckich jest zupełnie odwrotnie. 
Wystarczy czytać przepisy, żeby zrozumieć, że nie jesteśmy neoposłami. To tak 
gwoli wyjaśnienia.
Padały pytania, czy rozważamy poprawki do tej ustawy. Tak, jak najbardziej. 
Nie jesteśmy partią, która tylko kontestuje, mówi: jest źle, jest źle, jest 
źle, jest źle, to niech będzie źle. Nie. Jak jest źle, to próbujemy znaleźć 
rozwiązanie, kładziemy projekt ustawy i teraz nad nim pracujemy. Sejm jest 
miejscem pracy nad ustawą. Jeżeli stwierdzamy, że nie może być tak, że 
neosędziowie będą orzekali w sprawie ważności wyborów, to przyjdźcie z 
rozwiązaniem. Połóżcie projekt, połóżcie poprawkę, połóżcie pomysł. Po to 
jest komisja, popracujmy nad tym.
Trafny był argument dotyczący ciszy legislacyjnej. Tak, zgadzam się, jest to 
problem. Natomiast z drugiej strony, na drugiej szali tej wagi, mamy chaos, 
niebezpieczeństwo, wątpliwości, kto będzie prezydentem, kto będzie 
zwierzchnikiem Sił Zbrojnych, i myślę, że to ryzyko w takim wypadku należy 
podjąć.
Myślę, że dalsza praca nad tą ustawą w komisji sprawiedliwości pozwoli 
wypracować taką wersję tej ustawy, żebyśmy byli bezpieczni, żeby nasz kraj 
był bezpieczny, żeby wybory były bezpieczne i żeby nie stało się tak, że ktoś 
zakwestionuje wybór prezydenta. Pragnę zwrócić uwagę na to, że jest tyle samo 
opinii dużych autorytetów prawnych wskazujących, że uchwała Sądu Najwyższego 
w przedmiocie stwierdzenia ważności wyborów jest warunkiem konstytutywnym, co 
tych drugich, którzy uważają, że nie jest. A nawet jeżeli później sąd 
stwierdzi, że wybór był nieważny, to co wtedy? Będziemy mieli dwóch, trzech, 
czterech prezydentów, czterech zwierzchników Sił Zbrojnych? Gdzie jest 
bezpieczeństwo kraju w tym wszystkim? Dlatego liczę, że Komisja 
Sprawiedliwości i Praw Człowieka będzie nad tą ustawą pracowała, i o to Sejm 
proszę. Dziękuję. (Oklaski)
(Przewodnictwo w obradach obejmuje wicemarszałek Sejmu Monika Wielichowska)"
334,Krystyna Sibińska,KO,"Pani Marszałek! Panie Ministrze! Wysoka Izbo! 4 grudnia 2024 r. marszałek 
Sejmu skierował do pierwszego czytania na posiedzeniu Komisji Finansów 
Publicznych projekt ustawy zawarty w druku nr 878. Jest to projekt, który 
zmienia ustawę o szczególnych rozwiązaniach w zakresie przeciwdziałania 
wspieraniu agresji na Ukrainę oraz służących ochronie bezpieczeństwa 
narodowego oraz kilka innych ustaw.
Ta pierwotna ustawa zwana jest ustawą sankcyjną, została wprowadzona w życie 
16 kwietnia 2024 r. i miała na celu wprowadzenie takich mechanizmów, które 
wykluczyłyby osoby, instytucje wspierające reżim Federacji Rosyjskiej bądź 
Białorusi z pewnych działań, które odbywają się na terytorium 
Rzeczypospolitej Polskiej.
Ustawa funkcjonuje już kilka miesięcy. Wprowadza rozwiązania krajowe, ale też 
takie, które wynikają z rozwiązań i dyspozycji Unii Europejskiej. Natomiast 
Unia Europejska przewidziała 15 pakietów takich działań sankcyjnych, 
natomiast nasza ustawa przewidywała wprowadzenie w życie tylko czterech, 
dlatego też pojawiła się konieczność wprowadzenia odpowiedniej zmiany 
legislacyjnej, która dawałaby możliwość wprowadzenia tych dodatkowych 
obostrzeń, ale też po analizie funkcjonowania przepisów przez te kilka 
miesięcy spowodowała, że możemy pewne przepisy skorygować, uzupełnić lub 
doprowadzić do tego, żeby były one bardziej skuteczne. Z informacji 
przedstawionej w uzasadnieniu ustawy wiemy, że ponad 520 wpisów zostało 
dokonanych na krajową listę sankcyjną i to są wpisy, które wynikają zarówno z 
tych przepisów krajowych, jak i tych unijnych. 95 dotyczy podmiotów 
gospodarczych, natomiast pozostałe prawie 430 dotyczy osób i podmiotów, które 
funkcjonują właśnie jako przedstawiciele Białorusi lub Federacji Rosyjskiej. 
To są mechanizmy, które powodują, że osoby, które wspierają reżim Federacji 
Rosyjskiej bądź Białorusi, które wspierają działania, które nie są zgodne z 
polską racją stanu, które powodują, że są łamane prawa człowieka, że tak 
naprawdę wspierają pranie pieniędzy i finansowanie terroryzmu... I musimy 
wprowadzić takie korekty, które jeszcze bardziej uszczelnią cały ten proces i 
które spowodują, że zarówno takie instytucje, jak i osoby, które mają w 
zamyśle wspieranie reżimu Federacji Rosyjskiej bądź Białorusi, będą 
wykluczone z wszelkich działań, które mogą się odbywać na terytorium 
Rzeczypospolitej Polskiej.
W związku z tym komisja w dniu 18 grudnia 2024 r. rozpatrzyła ten projekt na 
posiedzeniu, odbyła się dyskusja ogólna, odbyło się również szczegółowe 
rozpatrzenie proponowanych zmian, zostało zgłoszonych kilka poprawek 
redakcyjnych i legislacyjnych. I muszę państwa, Wysoką Izbę poinformować, że 
projekt zmiany przepisów ustawy o szczególnych rozwiązaniach w zakresie 
przeciwdziałania wspieraniu agresji na Ukrainę oraz służących ochronie 
bezpieczeństwa narodowego, ustawy o Krajowej Administracji Skarbowej oraz 
ustawy o przeciwdziałaniu praniu pieniędzy oraz finansowaniu terroryzmu 
został przez Komisję Finansów Publicznych przyjęty bez głosu sprzeciwu.
W związku z powyższym jako sprawozdawca komisji rekomenduję również Wysokiej 
Izbie, żeby taki ten projekt, którego sprawozdanie przedstawiamy w druku nr 
905, został przyjęty przez Wysoką Izbę. Dziękuję bardzo. (Oklaski)"
488,Jarosław Krajewski,PiS,"Dziękuję bardzo.
Szanowna Pani Marszałek! Panie Ministrze! Wysoka Izbo! Mam zaszczyt w imieniu 
Klubu Parlamentarnego Prawo i Sprawiedliwość przedstawić stanowisko odnośnie 
do omawianego projektu ustawy z druku nr 878.
To jest projekt ustawy, który, można powiedzieć, ma służyć odpowiedzi na 
pytanie, jak powstrzymać Federację Rosyjską przed tą kontynuacją nielegalnej 
agresji na Ukrainę.
Sami autorzy wskazują, że projekt ustawy ma zapewnić spójność rozwiązań 
krajowych z rozwiązaniami unijnymi, a przede wszystkim uszczelnić system 
sankcyjny wobec Rosji i Białorusi w celu wywarcia wpływu na zaprzestanie 
prowadzenia przez Rosję działań wojennych na terytorium Ukrainy.
To jest bardzo szczytny cel, ale warto również spojrzeć na kwestie sankcji w 
szerszym kontekście. Otóż od 1050 dni trwa pełnoskalowa wojna i agresja 
Federacji Rosyjskiej przeciwko Ukrainie, ale tak naprawdę wojna Rosji z 
cywilizacją zachodnią, wojna barbarzyńskiej Rosji przeciwko cywilizacji 
zachodniej. Dzisiaj ok. 20% terytorium Ukrainy jest okupowane przez wojska 
rosyjskie Władimira Putina. Musimy zdawać sobie sprawę z tego, że codziennie 
giną cywile, dzieci. Warto również spojrzeć na to przez pryzmat skuteczności, 
panie ministrze. Otóż Unia Europejska przyjęła 15 pakietów sankcyjnych, 
głównie skierowanych przeciwko osobom i podmiotom z Federacji Rosyjskiej i 
Białorusi, jednak trzeba pamiętać o tym, że Rosja nadal czerpie korzyści 
gospodarcze z tych furtek, które pootwierane są ze względu na brak 
jednomyślności wszystkich państw Unii Europejskiej. Jeżeli Unia Europejska 
chce powstrzymać barbarzyńską Rosję, to musi zdecydować się na bardziej 
odważne działania. Warto przypomnieć, że ten projekt ustawy, o którym dzisiaj 
rozmawiamy, to jest pięć artykułów, ale jeżeli spojrzymy na szerszy kontekst, 
to zobaczymy, że Unia Europejska dopiero w 12. pakiecie sankcyjnym 
zdecydowała się na zakaz bezpośredniego lub pośredniego importu, zakupu lub 
transferu diamentów, w tym biżuterii, z Rosji. Zwróćcie państwo uwagę na to, 
że Unia Europejska potrzebowała aż 22 miesięcy do tego, żeby nie sprowadzać 
diamentów z Federacji Rosyjskiej.
Tutaj tak naprawdę jest kwestia skuteczności i kwestia możliwości. Te zmiany, 
które znalazły się w przedstawionym projekcie, są zasadne. My je popieramy 
jako Prawo i Sprawiedliwość, jako konstruktywna opozycja, ale zdajemy sobie 
sprawę z tego, że te rozwiązania powinny mieć charakter rozwiązań unijnych. 
Dzisiaj rozmawialiśmy na temat na temat polskiej prezydencji w Unii 
Europejskiej. To jest czas na działania, na to, żeby również na poziomie, na 
forum Unii Europejskiej wprowadzić rozwiązania, które będą bolesne dla 
Federacji Rosyjskiej i dla wszystkich osób, które wspierają agresję rosyjską 
na Ukrainę.
Warto również sięgnąć do tego, co wydarzyło się w 2022 r. tutaj, w polskim 
Sejmie. Otóż moje środowisko polityczne, Prawa i Sprawiedliwości, bardzo 
dobrze zdiagnozowało narastające zagrożenie rosyjskie zdecydowanie wcześniej, 
niż nastąpiło rozpoczęcie pełnoskalowej wojny na Ukrainie 24 lutego 2022 r. 
Wtedy Polska całkowicie zrezygnowała z importu rosyjskiego węgla, gazu i ropy 
naftowej, będąc de facto prekursorem wobec innych państw europejskich. Warto 
przypomnieć, że wtedy rząd premiera Mateusza Morawieckiego przedstawił 
projekt ustawy sankcyjnej, która dzisiaj będzie nowelizowana. Została ona 
bardzo szybko przegłosowana przez parlament i następnego dnia podpisana przez 
prezydenta Andrzeja Dudę. Ustawa została przyjęta przez 445 posłów, przy 11 
posłach wstrzymujących się, nikt w 2022 r. nie głosował przeciwko tym 
rozwiązaniom. Rozpoznanie rosyjskich firm i osób ze strony polskich służb 
specjalnych doprowadziło do wpisania przez ministra spraw wewnętrznych i 
administracji Mariusza Kamińskiego jeszcze w kwietniu 2022 r. pierwszych 50 
osób i podmiotów na listę sankcyjną, a ta lista była w kolejnych tygodniach 
rozszerzana.
Chcę zwrócić uwagę (Dzwonek) na koniec, panie marszałku, że Klub 
Parlamentarny Prawo i Sprawiedliwość zgadza się z tym kierunkiem nakładania 
skutecznych sankcji na Rosję, ale oczekuje od rządu więcej odwagi, więcej 
skuteczności, jeśli chodzi o sankcje na poziomie unijnym. Dziękuję bardzo. 
(Oklaski)"
175,Tomasz Kostuś,KO,"Szanowna Pani Marszałek! Panie Ministrze! Wysoka Izbo! Mam zaszczyt 
przedstawić stanowisko Klubu Parlamentarnego Koalicja Obywatelska w sprawie 
przedstawionego przez rząd projektu ustawy o zmianie ustaw dotyczących 
przeciwdziałania wspieraniu agresji na Ukrainę, ochrony bezpieczeństwa 
narodowego, a także działań związanych z Krajową Administracją Skarbową oraz 
z przeciwdziałaniem praniu pieniędzy i finansowaniu terroryzmu.
Projekt jest wynikiem konieczności dostosowania przepisów prawa krajowego, w 
szczególności tzw. ustawy sankcyjnej, do zmian przepisów stosownych 
rozporządzeń unijnych zawierających środki ograniczające względem podmiotów 
rosyjskich i białoruskich, do których odwołuje się wspomniana ustawa. Nowe 
prawo ma zapewnić zgodność regulacji krajowych z prawem unijnym oraz 
kompleksowe uszczelnienie systemu sankcyjnego wobec Rosji i Białorusi.
W tym miejscu chcę bardzo wyraźnie powiedzieć, że nie ma obecnie sprawy 
ważniejszej dla Polski od osłabienia Rosji i Białorusi - państw jawnie nam 
wrogich - i przeciwdziałania wspieraniu agresji na Ukrainę. Ale konkretnie: 
Dlaczego ta ustawa jest tak bardzo potrzebna? Mamy problemy ze szczelnością 
systemu sankcyjnego - i w Europie, i w Polsce. Te ostatnie wynikają przede 
wszystkim z braku pełnego wdrożenia legislacji unijnych przez nasz kraj. 
Sytuacja ta dotyczy choćby stali, której wwóz na teren Unii Europejskiej z 
terytorium Rosji jest objęty środkami ograniczającymi, podczas gdy na gruncie 
naszego prawa zachowanie takie nie jest karalne. Na szczęście już na początku 
2024 r. przy rządzie został powołany międzyresortowy zespół do spraw 
zapobiegania obchodzeniu sankcji, w ramach którego odbywają się konsultacje 
robocze z przedstawicielami poszczególnych resortów i służb specjalnych. 
Teraz otrzymujemy projekt, który jest próbą skorelowania przepisów krajowych 
z unijnymi w tym względzie.
Główne założenia projektu obejmują, po pierwsze, rozszerzenie katalogu 
zakazów podlegających sankcjom. Projekt przewiduje poszerzenie listy działań, 
które będą podlegały sankcjom karnym i pieniężnym, w celu skuteczniejszego 
przeciwdziałania obchodzeniu nałożonych sankcji. To oznacza, że każdy, kto 
próbuje omijać ograniczenia, będzie narażony na surowsze konsekwencje prawne 
i finansowe. Po drugie, projekt przewiduje wzmocnienie roli Krajowej 
Administracji Skarbowej. Nowe przepisy rozszerzają kompetencje KAS, 
umożliwiając jej m.in. zwalnianie lub udostępnianie zamrożonych środków 
finansowych oraz zasobów gospodarczych, co ma na celu lepsze egzekwowanie 
sankcji. Po trzecie, projekt zakłada nowe obowiązki dla firm prowadzących 
handel zagraniczny. Przedsiębiorstwa dokonujące obrotu z zagranicą będą 
zobowiązane do zapewnienia, że towary transportowane przez terytorium Rosji 
lub Białorusi znajdą się wyłącznie w procedurze tranzytu i nie są 
przeznaczone do wykorzystania w tych krajach. Dodatkowo towary te nie mogą 
być przedmiotem sprzedaży lub dostawy dla podmiotów z tych krajów. I po 
czwarte, projekt przewiduje nowe wymagania dokumentacyjne. Organy celne 
zyskają uprawnienia do żądania dodatkowych dokumentów od przedsiębiorców, w 
tym oświadczeń od kontrahentów zagranicznych dotyczących dalszych odbiorców 
towarów podwójnego zastosowania, co ma zapobiec ich niepożądanemu 
wykorzystaniu.
Z uwagi na te obowiązki projekt budzi obawy zainteresowanych przedsiębiorców. 
Może bowiem wymusić na nich potrzebę rewizji wewnętrznych procesów oraz 
stosowanych procedur. Jednak w sytuacji bezpośredniego zagrożenia polskiego 
bezpieczeństwa, jakie stanowią działania Rosji i Białorusi, przedsiębiorcy 
zajmujący się handlem międzynarodowym muszą dostosować się do nowych wymogów. 
Oczekujemy od nich transparentności i przestrzegania przepisów, szczególnie w 
kontekście towarów podwójnego zastosowania, które nie mogą trafić w 
niepowołane ręce. Organy celne będą mogły żądać dodatkowych dokumentów, by 
eliminować wszelkie ryzyko wykorzystania takich towarów przez reżimy 
wspierające agresję.
Podsumowując, projekt jest odpowiedzią na wyjątkowe wyzwania, przed którymi w 
obliczu brutalnej agresji Federacji Rosyjskiej na Ukrainę stoi zarówno 
Polska, jak i cały demokratyczny świat. Jako członek Unii Europejskiej oraz 
sojusznik NATO, przede wszystkim jednak jako kraj bezpośrednio sąsiadujący z 
terenem działań wojennych musimy działać zdecydowanie i odpowiedzialnie oraz 
aktywnie zwalczać wszelkie próby (Dzwonek) wspierania tej krwawej agresji.
Klub Parlamentarny Koalicja Obywatelska będzie głosował za przyjęciem 
projektu przedmiotowej ustawy. Dziękuję. (Oklaski)"
112,Piotr Górnikiewicz,Polska2050-TD,"Dziękuję bardzo.
Pani Marszałek! Wysoka Izbo! Mam zaszczyt przedstawić Wysokiej Izbie 
stanowisko Klubu Parlamentarnego Polska 2050 - Trzecia Droga w sprawie 
rządowego projektu ustawy o zmianie ustawy o szczególnych rozwiązaniach w 
zakresie przeciwdziałania wspieraniu agresji na Ukrainę oraz służących 
ochronie bezpieczeństwa narodowego, ustawy o Krajowej Administracji Skarbowej 
oraz ustawy o przeciwdziałaniu praniu pieniędzy i finansowaniu terroryzmu.
Panie Posłanki i Panowie Posłowie! Rozpatrujemy dziś projekt ustawy, który 
odpowiada na kluczowe wyzwania związane z trudną sytuacją międzynarodową. 
Propozycja zmian w ustawie o szczególnych rozwiązaniach w zakresie 
przeciwdziałania wspieraniu agresji na Ukrainę, a także w ustawach o Krajowej 
Administracji Skarbowej oraz przeciwdziałaniu praniu pieniędzy i finansowaniu 
terroryzmu to dowód na konsekwentne działania Polski w zakresie wzmacniania 
zdolności obronnych oraz ochrony interesów narodowych. Propozycje zawarte w 
tym projekcie są odpowiedzią na rosnące zagrożenia geopolityczne oraz 
potrzeby dostosowania polskiego prawa do standardów Unii Europejskiej. 
Projekt ten ma na celu przeciwdziałanie nielegalnym praktykom wspierającym 
rosyjską agresję na Ukrainę, a także zwiększenie bezpieczeństwa Polski i jej 
obywateli. Filarem proponowanych zmian jest zaostrzenie zasad dotyczących 
wywozu i tranzytu towarów. Wprowadzenie obowiązku składania szczegółowych 
oświadczeń przez podmioty eksportujące towary objęte sankcjami stanowi 
kluczowe narzędzie w walce z obchodzeniem restrykcji. Dzięki tym regulacjom 
polskie organy celno-skarbowe będą mogły skutecznie nadzorować transport 
towarów, co zapobiegnie ich wykorzystaniu w sposób sprzeczny z interesami 
Polski i Unii Europejskiej.
Nowe przepisy przewidują, że osoby i podmioty składające oświadczenia będą 
musiały pod rygorem odpowiedzialności karnej deklarować, że towary nie będą 
przetwarzane, odsprzedawane ani składowane na terytorium państw objętych 
sankcjami. Co więcej, będą zobowiązane do przedstawienia danych użytkownika 
końcowego, co zwiększy transparentność i ograniczy możliwość nadużyć. Ważnym 
elementem proponowanych zmian jest także możliwość konfiskaty towarów przez 
naczelników urzędów celno-skarbowych w przypadku naruszeń. Zajęcie i 
przepadek towarów to skuteczne narzędzie zarówno represyjne, jak i 
prewencyjne.
Projekt ustawy przewiduje również rozwiązania chroniące sektory gospodarki 
kluczowe dla bezpieczeństwa narodowego, takie jak choćby handel surowcami 
drzewnymi. Wprowadzenie obowiązku przedstawiania szczegółowych danych 
dotyczących pochodzenia drewna to odpowiedź na nielegalny handel, który 
mógłby wspierać agresję Rosji. Dane te będą musiały zawierać informacje o 
regionie pozyskania drewna, a także dane dostawcy i producenta.
Nowe regulacje mają podwójny cel: wzmacniają kontrolę nad sektorem handlowym 
oraz zwiększają transparentność i zaufanie w relacjach handlowych z 
partnerami międzynarodowymi. Projekt ustawy znacząco zwiększa również 
uprawnienia i możliwości Krajowej Administracji Skarbowej i wprowadza 
narzędzia umożliwiające skuteczniejsze przeprowadzanie analiz ryzyka, co 
pozwoli na precyzyjne identyfikowanie zagrożeń. Oznacza to m.in. możliwość 
żądania od podmiotu oświadczeń producentów, potwierdzających zgodność 
przeznaczenia towarów z przepisami prawa. Istotnym aspektem są również 
zaostrzone sankcje finansowe.
Wprowadzenie kar pieniężnych za brak przedstawienia dokumentów 
potwierdzających odprawę celną ma na celu zwiększenie dyscypliny wśród 
podmiotów gospodarczych i odstraszenie od naruszania prawa.
Projekt realizuje także postanowienia unijnych rozporządzeń, takich jak te 
dotyczące środków ograniczających wobec Rosji i Białorusi. Wzmacnia to 
pozycję Polski jako członka Unii Europejskiej oraz potwierdza jej 
konsekwentne stanowisko wobec agresji Rosji.
Podkreślenia wymaga również, że projekt ustawy kładzie duży nacisk na 
przejrzystość procedur. Wprowadzenie klauzuli odpowiedzialności karnej za 
składanie fałszywych oświadczeń to jasny sygnał, że Polska nie toleruje 
oszustw ani działań godzących w interes publiczny.
Panie Posłanki! Panowie Posłowie! Przyjęcie tego projektu to nie tylko 
wprowadzenie w życie nowego prawa, ale również potwierdzenie determinacji 
naszej ojczyzny w obronie zasad i bezpieczeństwa.
Pani Marszałek! Wysoka Izbo! Klub Parlamentarny Polska 2050 - Trzecia Droga 
popiera projekt ustawy o zmianie ustawy o szczególnych rozwiązaniach w 
zakresie przeciwdziałania wspieraniu agresji na Ukrainę oraz służących 
ochronie bezpieczeństwa narodowego, ustawy o Krajowej Administracji Skarbowej 
oraz ustawy o przeciwdziałaniu praniu pieniędzy oraz finansowaniu terroryzmu 
zawarty w druku nr 878. Będziemy głosowali za jego przyjęciem. Dziękuję 
bardzo. (Oklaski)"
164,Agnieszka Maria Kłopotek,PSL-TD,"Szanowna Pani Marszałek! Wysoka Izbo! W imieniu Klubu Parlamentarnego Polskie 
Stronnictwo Ludowe - Trzecia Droga mam przyjemność przedstawić sprawozdanie 
komisji o rządowym projekcie ustawy o zmianie ustawy o szczególnych 
rozwiązaniach w zakresie przeciwdziałania wspieraniu agresji na Ukrainę oraz 
służących ochronie bezpieczeństwa narodowego, ustawy o Krajowej Administracji 
Skarbowej oraz ustawy o przeciwdziałaniu praniu pieniędzy oraz finansowaniu 
terroryzmu.
Polska od początku stanowczo potępiła agresję Rosji na Ukrainę oraz łamanie 
praw człowieka na Białorusi, wskazując jednocześnie na konieczność 
zastosowania daleko idących i skutecznych środków ograniczających, o 
szerokich konsekwencjach zarówno dla Federacji Rosyjskiej, jak i 
współpracującej z nią Białorusi. Z tych właśnie powodów podjęta została 
inicjatywa ustawodawcza, której efektem jest omawiana dzisiaj ustawa.
Projekt ustawy, której celem jest przeciwdziałanie wspieraniu agresji na 
Ukrainę oraz ochrona bezpieczeństwa narodowego, a także zmiana przepisów 
dotyczących funkcjonowania Krajowej Administracji Skarbowej, jest istotnym 
krokiem w dostosowaniu polskiego prawa do dynamicznie zmieniających się 
realiów geopolitycznych i bezpieczeństwa. Projekt ustawy zakłada m.in. 
wzmocnienie mechanizmów sankcji wobec podmiotów wspierających agresję na 
Ukrainę, co jest zgodne z międzynarodowymi zobowiązaniami Polski oraz 
polityką Unii Europejskiej. Uzupełnienie przepisów o mechanizmy ochrony 
bezpieczeństwa narodowego oraz dostosowanie kompetencji KAS ma na celu 
usprawnienie egzekwowania sankcji gospodarczych i finansowych oraz eliminację 
zagrożeń dla stabilności państwa.
Rozszerzenie uprawnień Krajowej Administracji Skarbowej, w tym wprowadzenie 
możliwości szybszego blokowania majątku podmiotów powiązanych z agresorem, 
jest krokiem w dobrym kierunku. Należy jednak zagwarantować odpowiednie 
zabezpieczenia prawne, które uchronią przed nadużyciami i zapewnią 
proporcjonalność działań organów skarbowych.
Projekt przewiduje rozszerzenie katalogu podmiotów objętych sankcjami. To 
rozwiązanie wymaga precyzyjnych kryteriów kwalifikacji podmiotów, aby uniknąć 
arbitralności decyzji administracyjnych. Wprowadzenie mechanizmów 
odwoławczych oraz transparentność procesu decyzyjnego są kluczowe dla 
zachowania zasad państwa prawa.
Projekt ustawy wprowadza rozwiązania służące ochronie bezpieczeństwa 
narodowego, takie jak kontrola przepływów finansowych czy monitorowanie 
działalności podmiotów strategicznych, które są uzasadnione w obecnym 
kontekście. Warto jednak przeanalizować, czy proponowane regulacje nie wpłyną 
negatywnie na działalność legalnych przedsiębiorstw i nie wprowadzą 
nadmiernych obciążeń administracyjnych.
Skutki omawianej ustawy to pozytywne wzmocnienie mechanizmów przeciwdziałania 
finansowaniu agresji na Ukrainę, zwiększenie możliwości reagowania na 
zagrożenia dla bezpieczeństwa narodowego i usprawnienie działania KAS w 
zakresie egzekwowania sankcji.
Bardzo ważne są rekomendacje i transparentność, tj. wprowadzenie mechanizmów 
konsultacji społecznych i monitorowania stosowania nowych przepisów, 
ograniczenie uprawnień organów państwowych do działań ściśle koniecznych dla 
realizacji celów ustawy, ochrona przedsiębiorców, zapewnienie jasnych 
kryteriów i procedur odwoławczych dla podmiotów objętych sankcjami, dokładne 
oszacowanie wpływu nowych regulacji na gospodarkę i funkcjonowanie 
przedsiębiorstw.
Projekt ustawy wprowadza istotne zmiany w zakresie przeciwdziałania 
wspieraniu agresji na Ukrainę oraz ochrony bezpieczeństwa narodowego. Jego 
założenia są zgodne z interesem państwa, jednak szczególną uwagę należy 
poświęcić kwestii proporcjonalności i ochrony praw podmiotów gospodarczych. 
Kluczowe jest, aby wprowadzane regulacje były skuteczne, a jednocześnie nie 
naruszały zasad demokratycznego państwa prawa.
Projekt ustawy jest zgodny z prawem Unii Europejskiej. Polskie Stronnictwo 
Ludowe z uwagą zapoznało się z treścią rządowego projektu ustawy. W pełni 
popieramy te działania, które mają na celu wsparcie Ukrainy w jej walce o 
suwerenność i integralność terytorialną, dlatego Polskie Stronnictwo Ludowe 
będzie głosowało za proponowanym projektem ustawy. Dziękuję bardzo. (Oklaski)"
339,Arkadiusz Sikora,Lewica,"Pani Marszałkini! Szanowni Panowie Ministrowie! Szanowni Państwo! W imieniu 
klubu Lewicy mam zaszczyt przedstawić stanowisko w sprawie rządowego projektu 
ustawy o zmianie ustawy o szczególnych rozwiązaniach w zakresie 
przeciwdziałania wspieraniu agresji na Ukrainę oraz służących ochronie 
bezpieczeństwa narodowego, ustawy o Krajowej Administracji Skarbowej oraz 
ustawy o przeciwdziałaniu praniu pieniędzy oraz finansowania terroryzmu.
Szanowni Państwo! Ustawa dostosowuje przede wszystkim nasze przepisy do 
przepisów Unii Europejskiej. Oparte są one w dużej mierze i w większości 
właściwie na uregulowaniu 14. pakietu sankcji wprowadzonych w czerwcu 2024 r. 
przez Unię Europejską. To są konieczne zmiany dotyczące m.in. takich rzeczy, 
które obejmują zakaz wywozu towarów oraz technologii objętych środkami 
ograniczającymi do krajów Federacji Rosyjskiej oraz Białorusi bądź też 
sprzedaży towaru przewożonego tranzytem przez terytorium tych krajów.
Chodzi m.in. o rafinację ropy naftowej i skraplanie gazu ziemnego, obszar 
energetyczny, obszar technologii żeglugi morskiej, broni palnej, amunicji i 
elementów zwiększających potencjał przemysłowy tych krajów, w tym m.in. 
dotyczących przemysłu kosmicznego i lotniczego, wywóz na ich obszar towarów 
luksusowych oraz zakaz udzielania pożyczek i kredytów podmiotom i osobom 
fizycznym tych państw, co jest niezmiernie ważne w przypadku braku kapitału w 
firmach Federacji Rosyjskiej i Białorusi.
Przepisy te obejmują również zakaz dostępu do portów morskich, śluz, lotnisk 
dla obiektów przede wszystkim pod flagą Federacji Rosyjskiej. Nakładają 
sankcje na firmy uczestniczące w odsprzedaży, przetwarzaniu, składowaniu, 
chodzi o usługi świadczone przez podmioty objęte środkami na terenie tych 
państw. Dopuszczają zajęcie towaru i jego przepadek na rzecz Skarbu Państwa, 
co jest bardzo ważne, a także możliwość stosowania kar pieniężnych w 
wysokości nawet do 0,5 mln zł w przypadku podejrzenia złamania sankcji przez 
którąkolwiek z firm współpracujących w tym obszarze.
Ustawa ta umożliwia tworzenie na gruncie prawa krajowego odrębnej od wykazów 
zawartych w tych rozporządzeniach listy osób i podmiotów, wobec których 
stosuje się wybrane środki określone w tych rozporządzeniach. To jest 
niezmiernie ważne, ponieważ elastyczna możliwość tworzenia tych list firm, 
które tego typu działalność prowadzą, daje nam swobodę w powiększaniu właśnie 
tych sankcji, którymi do tej pory nie zostały objęte te firmy.
Na dzień 31 maja 2024 r. na krajowej liście sankcyjnej znajduje się łącznie 
501 wpisów, w tym 76 dotyczących podmiotów gospodarczych powiązanych głównie 
z kapitałem rosyjskim oraz 425 osób, głównie obywateli Republiki Białorusi, a 
w dalszej kolejności Federacji Rosyjskiej. Ponadto ustawa sankcyjna 
przewiduje stosowanie środków ograniczających nieprzewidzianych 
rozporządzeniami prawa unijnego w postaci wykluczenia z postępowania o 
udzielenie zamówienia publicznego lub konkursu prowadzonego na podstawie 
ustawy z dnia 11 września 2019 r. - Prawo zamówień publicznych oraz wpisu do 
wykazu cudzoziemców osób, których pobyt na terytorium Rzeczypospolitej 
Polskiej jest niepożądany.
Szanowni Państwo! My jako Polska uczestniczymy od samego początku bardzo 
aktywnie w obejmowaniu sankcjami handlu z Federacją Rosyjską, również z 
Białorusią, która, jak wiemy, jest właściwie główną trasą przerzutową 
wszelkich towarów i usług. Bardzo dobrze się stało, że praktycznie wszystkie 
firmy polskie wycofały się z rynku rosyjskiego, białoruskiego.
(Poseł Przemysław Wipler: Philip Morris nie wycofał się.)
Nie jest to polska firma.
Natomiast z przykrością muszę powiedzieć, że na tym rynku funkcjonuje jeszcze 
wiele międzynarodowych koncernów, również zachodnioeuropejskich firm. Wydaje 
mi się, że sytuacja, gdy te sankcje, które są nakładane przez Unię Europejską 
bez bardzo dotkliwych (Dzwonek) obciążeń w przypadku łamania tych sankcji, 
powoduje, że ta wojna trwa i trwać będzie jeszcze przez jakiś czas. Natomiast 
wiadomo, że my jako państwo robimy wszystko, żeby pilnować tych przepisów, 
żeby ograniczać ten handel i ograniczać dopływ gotówki do Federacji 
Rosyjskiej oraz Białorusi, co niewątpliwie ma wpływ na dalszy los wojny. 
Dziękuję. (Oklaski)"
424,Przemysław Wipler,Konfederacja,"Pani Marszałek! Wysoka Izbo! Dobrymi chęciami piekło jest wybrukowane. 
Wprowadzamy kolejną ustawę, która nakłada kolejne obciążenia na polskie 
firmy. Pretekstem jest dramat i tragedia, czyli wojna na Ukrainie. To jest 
dobry moment, by zadać kilka ważnych pytań. Dlaczego po wybuchu wojny import 
kauczuku syntetycznego z Federacji Rosyjskiej do Unii Europejskiej, do Europy 
radykalnie, dramatycznie wzrósł? Dlaczego nie dało się na poziomie 
europejskim wprowadzić sankcji w tym zakresie? Dlaczego? Bo Rosjanie robią 
interesy z Włochami. Włosi, firma Pirelli, zablokowali takie sankcje. 
Dlaczego wciąż, po tylu latach wojny, media ukraińskie donoszą, że firmy 
ukraińskie eksportują rudę, eksportują części do produkcji rosyjskich rakiet 
i samolotów? Kolejne pytanie brzmi: Dlaczego od momentu wybuchu wojny eksport 
niemieckich samochodów do Kirgistanu wzrósł o 5500%? Dlaczego z Kirgistanu, 
który prawie nie ma drewna, o ponad 1 000 000% wzrósł import drewna? Jeśli 
chodzi o Kazachstan, to były nie tak wielkie, ale też olbrzymie wzrosty. 
Dlaczego tolerujemy i tolerowaliśmy, że przez lata do Europy płynęła rosyjska 
ropa, rosyjski gaz LPG jako gaz z Kazachstanu? Dlaczego wszyscy na tym 
zarabiają, robią interesy? A my pod pretekstem moralnie słusznym: złej, 
niedobrej wojny i pomocy Ukrainie wprowadzamy u siebie rygorystyczne przepisy 
- rygorystyczne, nieprecyzyjne, mogące naruszać konstytucję.
To, że te przepisy mogą naruszać prawa obywatelskie i prywatność, pisze w 
opinii na temat tej ustawy prezes Urzędu Ochrony Danych Osobowych. Uwagę na 
to, że są tam nieprecyzyjne klauzule, które będą umożliwiały nadużywanie tych 
przepisów do innych przypadków, zwraca opinia Sądu Najwyższego o tej ustawie. 
To piszą sędziowie, to piszą specjaliści od prywatności, od ochrony praw 
obywatelskich. Dlaczego my zawsze mamy być czempionem i pod pretekstem wojny 
na Ukrainie nakładać na nasze firmy, na naszych obywateli nowe obowiązki? 
Dlaczego robimy to w taki sposób? To jest nielogiczne i niemądre.
(Poseł Ryszard Wilk: Hańba!)
Przede wszystkim jako posłowie każdorazowo powinniśmy dbać o nasz interes 
narodowy i patrzeć, co robią inni.
Powinniśmy wymagać od Ukraińców, żeby nie robili interesów z Rosjanami. 
Pamiętam, jak kilka lat temu rozmawiałem z byłym premierem Ukrainy 
Wołodymyrem Hrojsmanem i zadałem mu pytanie: Jak to jest, że od 2014 r. 
prowadzicie wojnę, która trwa - już wtedy, gdy z nim rozmawiałem - dłużej niż 
II wojna światowa, a wasz były prezydent, który jest bardzo ostry w retoryce 
antyrosyjskiej, pan prezydent Poroszenko, podobnie jak pan premier Hrojsman 
pochodzący z Winnicy, ma wielkie sklepy i fabryki czekolady sprzedające swoje 
produkty czekoladowe Federacji Rosyjskiej? Biznes kręci się w obie strony, a 
my mamy być moralnymi czempionami dowalającymi naszym firmom?
Ta ustawa od początku była wadliwa. Pamiętam historie prasowe pojawiające się 
w pierwszej fazie wojny, gdy jedną z polskich firm działających w Polsce, 
która dostarczała surówki do hipermarketów, wpisano na listę sankcyjną, a 
drugiej firmy, która miała tego samego właściciela, która sprzedawała surówki 
już nie do marketów, ale do małych sklepów, nie wpisano, chociaż obie te 
firmy... Tę główną firmę sprzedano w Holandii, bo Holendrzy byli 
właścicielami. Rosjanie przestali być właścicielami. To nie są fikcje, to są 
sprawy opisywane przez media. Przykładów takich nadużyć było bardzo wiele. 
Pracując w branży doradczej, widziałem, jak po rynku biegały projekty 
dotyczące tego, żeby kogoś wpisać na listę sankcyjną albo zdjąć z listy 
sankcyjnej, żeby swoją konkurencję dopisać do tej listy albo zdjąć z niej 
kogoś, kto ewidentnie powinien na niej być. Mówimy o tych 500 pozycjach, 
kilkudziesięciu firmach, kilkuset osobach. To jest element brutalnej gry 
interesów, a tutaj słuchałem o moralnych wzmożeniach, które są pretekstem do 
nakładania kolejnych obowiązków na polskie firmy.
Po raz kolejny dajemy się robić w konia. Z Europy przez Gruzję do Federacji 
Rosyjskiej latają kontenerami iPhone’y, komputery i inny sprzęt (Dzwonek), 
ale my za to dowalimy polskim firmom, bo mamy dobry, fajny pretekst. Czy to 
jest normalne? Czy wy wiecie, co robicie? Słuchałem tylu pięknych moralnych 
uniesień, ale realny świat jest gdzie indziej. Po prostu mamy kolejny 
pretekst, by zwiększyć kompetencje państwa i dowalić własnym firmom. My jako 
Konfederacja mamy dokładać do tego rękę? Jeśli nie naprawicie tej ustawy, to 
bardzo trudno będzie ją poprzeć. (Oklaski)"
95,Anna Gembicka,PiS,"Dziękuję.
Pani Marszałek! Wysoka Izbo! W marcu zeszłego roku tutaj, w Sejmie 
przyjmowaliśmy szumnie uchwałę, która zresztą znalazła duże poparcie, 
dotyczącą wezwania Unii Europejskiej do nałożenia sankcji na rosyjską i 
białoruską żywność. I co? I nic. Zwiększono cła na kilka towarów, ale 
większość towarów dalej sobie wjeżdża, tak samo jak wjeżdżają nawozy mimo 
tego, że Azoty i Anwil mają coraz większe problemy finansowe.
W związku z tym chciałam zapytać, czy w ramach prezydencji czy w ramach 
działań, które ministerstwo przewiduje, będą właśnie prowadzone jakieś 
działania, żeby ten napływ towarów zatrzymać. Widzimy, że Unia Europejska, 
Komisja Europejska dużo o tym mówi, a niestety mało robi. Pamiętamy awanturę, 
którą Olaf Scholz urządził, kiedy prezydent Duda opowiedział się za tym, żeby 
przekazać zamrożone rosyjskie aktywa na rzecz Ukrainy. Wtedy mogliśmy 
usłyszeć: wy nawet nie macie euro - tak jakbyśmy nie mieli prawa dyskutować o 
tym, co zrobić z tymi aktywami. (Dzwonek) Dlatego jestem ciekawa, jak rząd 
odniesie się do tych kwestii i czy być może wprowadzi jednostronne embargo, 
tak jak to zrobiła chociażby Litwa. (Oklaski)"
373,Paweł Szrot,PiS,"Pani Marszałek! Wysoka Izbo! Szkoda czasu na dyskutowanie tutaj o tej 
ustawie, którą trzeba spróbować trochę poprawić, nieco zaostrzyć i po prostu 
przyjąć. To po pierwsze.
Chciałem też zwrócić uwagę na jedną sprawę. W uzasadnieniu do tej ustawy 
czytamy: Polska od początku stanowczo potępiła agresję Rosji na Ukrainę. Z 
tych właśnie powodów podjęta została inicjatywa ustawodawcza, ustawa, nad 
której zmianą dzisiaj debatujemy. Podpisał to premier Donald Tusk, który 
jeszcze w maju z tej trybuny, z tego miejsca krzyczał w naszą stronę, że 
jesteśmy płatnymi zdrajcami, agentami Rosji. To już nie jest tak, że od 
samego początku planowaliśmy z Rosją rozbiór Ukrainy? To nie jest tak, jak 
wskazywał w tzw. raporcie komisji gen. Stróżyk, że całe lata prowadziliśmy 
działania, które zmierzały do realizacji w Polsce interesu Władimira Putina? 
(Dzwonek) Teraz nagle jesteśmy rządem potępiającym agresję Rosji na Ukrainę. 
Są pewne granice absurdu, które zdarza się wam nader często przekraczać. 
(Oklaski)"
50,Krzysztof Ciecióra,PiS,"Nie mógłbym tego zrobić pani marszałek.
Pani Marszałek! Wysoka Izbo! Faktycznie, dzisiaj powinniśmy rozmawiać nie o 
tym, jakie produkty dopisywać do tej listy, jak regulować kwestie wymiany 
handlowej z Rosją, tylko o tym, jak ją realnie uszczelniać, jak ograniczać to 
zjawisko, które jest powszechne, chodzi o przesyłanie towarów przez 
Kazachstan, Armenię, Gruzję, inne państwa, które tak naprawdę pośredniczą w 
tej wymianie handlowej, a korzystają z tego głównie duże firmy, firmy 
zachodniej Europy. Nie poruszamy tu również tematu, kwestii, która jest 
bardzo istotna, a która ma miejsce codziennie na polskim Bałtyku. Kiedy my 
ograniczamy możliwości połowów polskim rybakom, wprowadzamy limity, 
dewastujemy de facto polskie rybołówstwo morskie, kto z tego korzysta? 
Korzystają z tego rybacy właśnie rosyjscy, którzy śmieją się nam w twarz. To, 
co my oszczędzamy, co my zostawiamy celem ochrony przyrody, oni wyławiają. 
(Dzwonek)
Czy te tematy, panie ministrze, są w ogóle podejmowane na poziomie Komisji 
Europejskiej, Unii Europejskiej? Czy polski rząd porusza również te tematy i 
wychodzi z jakąś inicjatywą uszczelnienia tego systemu? Dziękuję bardzo. 
(Oklaski)"
488,Jarosław Krajewski,PiS,"Dziękuję bardzo.
Pani Marszałek! Panie Ministrze! Wysoka Izbo! Tak jak mówiłem wcześniej, 
trzeba patrzeć na sankcje wobec Rosji i konkretnych osób wspierających 
agresję rosyjską w szerszym kontekście. Warto przypomnieć tu m.in. 10 punktów 
dotyczących tego, jak powstrzymać Rosję, które zostały zaproponowane w 2022 
r. przez premiera Mateusza Morawieckiego i dwóch innych premierów: premiera 
Czech i premiera Słowenii. Otóż tam znajdują się gotowe rozwiązania, o które 
polska prezydencja w Unii Europejskiej powinna walczyć. Sięgnijcie państwo do 
tego. Proszę bardzo, ważnymi punktami są nałożenie sankcji nie tylko na 
oligarchów, ale na całe ich otoczenie biznesowe, oraz zawieszenie wiz dla 
wszystkich obywateli Rosji chcących wjechać na teren Unii Europejskiej. 
Musimy całkowicie powstrzymać rosyjską propagandę w Europie. Wolność słowa 
nie oznacza prawa do kłamstwa. Musimy wykluczyć Rosję ze wszystkich 
organizacji międzynarodowych. Nie możemy siedzieć przy tym samym stole co 
przestępcy. (Dzwonek) Warto kontynuować zgłaszanie tych postulatów, które 
pojawiły się wówczas.
I na koniec mam pytanie do pana ministra: Czy polska prezydencja będzie 
walczyła o uruchomienie 300 mld dolarów z zamrożonych aktywów rosyjskich na 
obronę Ukrainy przed agresją Federacji Rosyjskiej? Dziękuję bardzo. (Oklaski)"
318,Paweł Rychlik,PiS,"Taki porywczy charakter mam czasami. Przepraszam, pani marszałek.
Panie Ministrze! Wysoka Izbo! W ostatnich 13 miesiącach, za rządów premiera 
Donalda Tuska Polska, jak powiedział pan poseł Wipler, stała się czempionem w 
imporcie nawozów mineralnych. W ciągu 9 miesięcy 2024 r. do Polski wpłynęło 
862 tys. t takich nawozów azotowych. Natomiast w 2021 r., za rządów premiera 
Morawieckiego Polska była również czempionem, ale w produkcji tych nawozów. 
Dzisiaj zakłady azotowe borykają się z ogromnymi kłopotami. Hasło polskiej 
prezydencji to ˝bezpieczeństwo˝, ale, panie ministrze, jeśli tak dalej 
pójdzie, to właśnie bezpieczeństwo żywieniowe, w którego skład wchodzi 
oczywiście zapewnienie nawozów, będzie zagrożone i będziemy uzależnieni od 
ruskich nawozów. (Dzwonek) Polska w 2024 r. wydała 1,3 mld zł właśnie na te 
nawozy. Te pieniądze podaliśmy Ruskim na tacy na produkcję pocisków i 
amunicji, aby mogli zabijać ukraińskie dzieci. Czy macie na to pomysł? Czy 
coś z tym zrobicie?
Wicemarszałek Monika Wielichowska:
Dziękuję bardzo.
Poseł Paweł Rychlik:
Czy wpłyniecie na Komisję Europejską, tak żeby wprowadzić z jednej strony 
30-procentowe cła na rosyjskie nawozy, a z drugiej strony - dopłaty do 
polskich nawozów dla polskich rolników? (Oklaski)"
453,Tomasz Zieliński,PiS,"Pani Marszałek! Wysoka Izbo! Panie Ministrze! 16 kwietnia 2020 r. weszła w 
życie ustawa, nad którą dzisiaj debatujemy. Dzięki temu aktowi można było 
zastosować krajowe, niezależne od sankcji wprowadzonych przez całą Unię 
Europejską mechanizmy sankcyjne, które - jak czytamy w uzasadnieniu - muszą 
być skuteczne, proporcjonalne i odstraszające, a także przewidywać 
odpowiednie środki konfiskaty dochodów z takich naruszeń. Wiemy, że ta ustawa 
obowiązuje już od ponad 2,5 roku i w związku z powyższym zwracam się do pana 
ministra z pytaniami: Ile naruszeń tych sankcji mieliśmy w okresie 
obowiązywania przepisów? Jakie kary ponieśli łamiący prawo? Czy rzeczywiście 
w ocenie rządu dzisiaj te sankcje skutecznie odstraszają, o co m.in. apelują 
przedsiębiorcy z mojego regionu sąsiadującego bezpośrednio z Ukrainą? 
Dziękuję bardzo. (Oklaski)"
287,Małgorzata Pępek,KO,"Pani Marszałek! Wysoka Izbo! Panie Ministrze! W sytuacji, gdy świat stoi 
przed poważnym wyzwaniem związanym z naruszeniem praw człowieka w obliczu 
agresji Rosji na Ukrainę, Polska nie może stać z boku. Musimy podejmować 
zdecydowane działania, które będą miały realny wpływ na ograniczenie 
możliwości finansowania działań wojennych przez agresora. Przedłożony 
projekt, opierający się na mechanizmach sankcyjnych Unii Europejskiej, 
wprowadza szereg istotnych regulacji, które umożliwiają nam skuteczniejsze 
działanie w tym obszarze. Zmiany w zakresie penalizacji naruszeń sankcji, a 
także wprowadzenie nowych obowiązków dla przedsiębiorców stanowią niezbędny 
element walki z nielegalnymi praktykami, które mogą prowadzić do obchodzenia 
sankcji. Z kolei z perspektywy obywateli ważne jest, aby te regulacje były 
skutecznie egzekwowane, dlatego wprowadzenie odpowiedzialności za naruszenia 
to krok w dobrym kierunku.
Chciałabym zapytać, w jaki sposób planuje się monitorować (Dzwonek) i oceniać 
efektywność regulacji w kontekście ich wpływu na bezpieczeństwo narodowe? 
Dziękuję bardzo. (Oklaski)"
182,Iwona Maria Kozłowska,KO,"Szanowna Pani Marszałek! Wysoka Izbo! Panie Ministrze! Dzisiaj mija 1050. 
dzień brutalnej napaści Rosji na Ukrainę. To dni pełne bólu, cierpienia, 
niepewności i walki naszych ukraińskich sąsiadów. Nie wolno nam przejść nad 
niczym nieuzasadnioną agresją do porządku dziennego. Musimy pamiętać również 
o swoim bezpieczeństwie i podejmować wszelkie działania, które zabezpieczą 
obronność naszego kraju. Jesteśmy do tego zobowiązani. Wszystkie nałożone 
sankcje, panie ministrze, pod warunkiem że będą konsekwentnie realizowane, 
mają na celu osłabienie Federacji Rosyjskiej.
Mam pytanie: Jakie kroki w tej kwestii zamierza podjąć ministerstwo w czasie 
polskiej prezydencji w Unii Europejskiej? Bardzo dziękuję. (Oklaski)"
399,Witold Tumanowicz,Konfederacja,"Pani Marszałek! Wysoka Izbo! Po raz kolejny debatujemy nad sankcjami. 
Natomiast chciałbym zapytać bezpośrednio tutaj, jaki w ogóle jest bilans 
zysków i strat w przypadku tych sankcji. Chciałbym się oczywiście dowiedzieć 
z jednej strony tego, jakim wysiłkiem gospodarka Polski te sankcje musi 
respektować, a z drugiej strony - jakie są z tego korzyści polityczne. Wojna 
się wcale nie zakończyła, a więc, jak widać, te sankcje nic nie dają, 
niespecjalnie odstraszają, niespecjalnie uderzają w Federację Rosyjską. 
Natomiast są one wymierną stratą dla polskiej gospodarki, dla polskich 
przedsiębiorców i to widzimy. Generalnie wyznajecie zasadę: na złość Rosji 
odmrozimy sobie uszy. (Oklaski)"
389,Tadeusz Tomaszewski,Lewica,"Pani Marszałek! Wysoki Sejmie! Szanowny Panie Ministrze! W uzasadnieniu 
projektu tej ustawy rządowej czytamy, że na dzień 8 kwietnia 2024 r. w wyniku 
stosowania ustawy sankcyjnej na liście krajowej znajduje się łącznie 501 
wpisów, z czego 76 dotyczy podmiotów gospodarczych, a 425 - głównie osób 
fizycznych.
Chciałbym zapytać, jaka jest na dziś kwota zajętych aktywów osób fizycznych i 
osób prawnych. Kto dziś w Polsce rozporządza tymi aktywami? Czy są takie 
sytuacje, w których przejmujący aktywa kapitałowe np. Rosji czy Białorusi 
wyznaczeni komisarze prowadzą tę działalność zgodnie z obowiązującym prawem 
(Dzwonek), ale np. doprowadzają do upadłości tych firm? Kto wówczas ponosi 
odpowiedzialność za te działania? Dziękuję."
424,Przemysław Wipler,Konfederacja,"Pani Marszałek! Wysoka Izbo! Mam pytanie do rządu, mam pytanie do pana 
ministra: Czy widzicie państwo problem tego, że rosyjskie firmy transportowe 
masowo działają na polskim rynku transportowym już jako polskie spółki 
zarejestrowane w Polsce, że całe biznesy, całe przedsiębiorstwa w reakcji na 
te właśnie rozwiązania sankcyjne, i unijne, i polskie, zaczęły być 
rejestrowane w Polsce? To są całe floty, co do których ich konkurenci, 
polskie firmy doskonale wiedzą, że ta konkretna firma, która z nimi 
konkuruje, to jest firma rosyjska. Czy przewidujecie wprowadzenie 
jakichkolwiek efektywnych narzędzi, dzięki którym przestaną w sposób 
radykalny być obchodzone te przepisy sankcyjne i Rosjanie przestaną się śmiać 
Polakom w oczy, robiąc biznes konkurencyjny, mając różnego rodzaju przewagi 
konkurencyjne nad nami (Dzwonek), często związane również wciąż z dostępem do 
tańszych paliw niż nasze, do tańszych pieniędzy? Czy widzicie ten problem?
I drugie pytanie. Czy zamierzacie coś zrobić z tym, żeby nie padły Zakłady 
Azotowe Puławy i polskie spółki w wyniku tego, że Europę zalewają w chwili 
obecnej nawozy z Federacji Rosyjskiej? (Oklaski)"
60,Zofia Czernow,KO,"Pani Marszałek! Wysoki Sejmie! Panie Ministrze! Projekt ustawy wprowadza 
szereg nowych zadań dla Krajowej Administracji Skarbowej w zakresie 
egzekwowania wprowadzonych obowiązków, zakazów. Wprowadza on obowiązek 
przekazywania informacji pomiędzy Komisją Nadzoru Finansowego i głównym 
inspektorem informacji finansowej, a więc tworzona jest cała sieć, 
powiedziałabym, informacji czy wymiany informacji, które są niezbędne, aby 
wywierać większą presję na to, aby Rosja nie korzystała swobodnie z rynków 
finansowych, aby te ograniczenia dla Rosji były egzekwowane.
Chcę zapytać pana ministra, jak ocenia, jak skuteczne mogą być te działania 
(Dzwonek) w świetle tego, co jeszcze dzieje się w handlu międzynarodowym. 
Dziękuję bardzo. (Oklaski)"
422,Ryszard Wilk,Konfederacja,"Szanowna Pani Marszałek! Wysoka Izbo! Tutaj było wielokrotnie już 
powiedziane, że w wielu przypadkach sankcje nakładane na Rosję okazują się 
fikcją i są omijane na tysiąc różnych sposobów. Dobrym przykładem był tu 
wspomniany przez posła Wiplera wzrost eksportu niemieckich samochodów do 
Kirgistanu o 5500%. Pamiętajmy przy tym, że sankcje działają w dwie strony, 
czyli to dwie strony nałożonych sankcji na tym tracą. Przykładem niech będzie 
choćby wprowadzone ostatnio, 20 grudnia, embargo na rosyjskie LPG, co widać 
po cenach, które teraz płacą nasi kierowcy.
Mam pytanie. Sankcje mają uderzyć w Rosję. Ale czy są jakiekolwiek szacunki, 
ile na tej ustawie straci polska gospodarka, ile polskie firmy na tej ustawie 
stracą? Dziękuję bardzo. (Oklaski)"
25,Zbigniew Bogucki,PiS,"Szanowna Pani Marszałek! Wysoki Sejmie! Panie Ministrze! Trzeba przypomnieć, 
że po wybuchu tej bestialskiej wojny Putina Prawo i Sprawiedliwość 
zareagowało błyskawicznie. Błyskawicznie została przyjęta ustawa sankcyjna i 
ona zaczęła działać. Pamiętam to jako wojewoda wtedy. To dotyczyło także 
niektórych spółek, które były ważne chociażby z uwagi na dostarczanie 
energii. Ale poradziliśmy sobie, bo ważniejsza jest walka i ważniejsza jest 
solidarność, i ważniejsza jest de facto obrona naszych interesów. Mogliśmy 
sobie jeszcze na to pozwolić, dlatego że mieliśmy np. Baltic Pipe, który 
zrealizowaliśmy w czasie rządów Prawa i Sprawiedliwości od początku do końca, 
i nie musieliśmy ulegać - tak jak np. Niemcy, którzy byli szantażowani 
-rosyjskiemu szantażowi energetycznemu.
Ale mam pytanie, panie ministrze. Sejm w marcu zeszłego roku podjął uchwałę 
dotyczącą apelu do Komisji Europejskiej o to, żeby wprowadzać sankcje, jeżeli 
chodzi o produkty żywnościowe z Białorusi i z Rosji. Minął już (Dzwonek) 
prawie rok, dzisiaj Polska sprawuje prezydencję. Dlaczego w tej sprawie nic 
się przez rok nie wydarzyło? Przecież Donald Tusk miał te sprawy załatwiać, 
można powiedzieć, od ręki, a przez rok tej sprawy nie załatwił. Czy załatwimy 
to podczas polskiej prezydencji? Dziękuję bardzo. (Oklaski)"
249,Czesław Mroczek,KO,"Pani marszałek, dziękuję pięknie.
Szanowni Państwo! Dziękuję za tę dyskusję. Trzeba na początku powiedzieć 
kilka słów na temat samej istoty tych sankcji i tego, czy one tak naprawdę 
przynoszą rezultaty i czy powinniśmy, czy Polska powinna w tym mechanizmie 
uczestniczyć. Dziękuję za to, że większość klubów czy prawie wszystkie kluby 
opowiadają się za utrzymaniem i uszczelnieniem systemu sankcyjnego. Głosy 
przeciwników systemu sankcyjnego, które tutaj padały, są pokrętne i to jest 
taka próba podważenia całego systemu sankcyjnego, który ma służyć temu, by 
poprzez działalność gospodarczą na terenie państw Unii Europejskiej nie 
wspierać wysiłku wojennego Rosji i nie wspierać totalitarnego reżimu na 
Białorusi. Ci, którzy tutaj się wypowiadali, posłowie Konfederacji, mówią 
tak: Nie udało się z kauczukiem, więc cały ten system w ogóle do niczego się 
nie nadaje, bo w sprawie kauczuku się nie udało przez 2 lata. No ale udało 
się np. w zakresie surowców energetycznych - gaz, węgiel rosyjski. To jest 
niesamowita rzecz. Rosja przez wiele lat poprzez kręcenie kurkiem 
szantażowała państwa europejskie, państwa Unii Europejskiej, ale nie tylko. W 
tej chwili Rosja sama siebie postawiła w niezwykle trudnej sytuacji, bo może 
sobie kręcić kurkiem, jak chce, a nie wpływa to w żaden sposób na 
bezpieczeństwo państw Unii Europejskiej, Europy, bo się po prostu 
uniezależniliśmy.
W związku z tym, proszę państwa, trzeba powiedzieć, że to jest duży sukces, 
że wszystkie państwa Unii Europejskiej są zdolne przyjmować, podejmować 
trudne decyzje związane z ograniczeniem prawa swobody gospodarczej we 
własnych państwach i ponoszą pewne straty gospodarcze na rzecz tego, by nie 
przysparzać zasobów Rosji i Białorusi do prowadzenia ich agresywnej, wojennej 
polityki. To jest wielkie osiągnięcie, jak powiadam. Udało się ustalić 15 
pakietów unijnych, które wprowadzają sankcje na konkretne produkty. W polskim 
systemie prawnym ta ustawa, która została przyjęta podczas rządów PiS-u, 
objęła jedynie cztery pakiety sankcyjne. W związku z tym, kiedy przejęliśmy 
odpowiedzialność za państwo, na początku dokonaliśmy przeglądu 
funkcjonującego systemu sankcyjnego w naszym kraju i dlatego dzisiaj 
przedkładamy państwu ten projekt ustawy, który ma zaktualizować nasz porządek 
krajowy i objąć wszystkie pakiety sankcyjne, by mogły być tutaj w pełni 
stosowane. Ponadto, jak wielokrotnie już padało w państwa wypowiedziach - ja 
nie będę powtarzał tych szczegółów - wprowadzamy uszczelnienia, zwiększamy 
kompetencje Krajowej Administracji Skarbowej i prokuratury w zakresie 
narzędzi związanych ze stosowaniem sankcji, czyli mrożenie aktywów, oraz 
narzędzi dotyczących obchodzenia sankcji. Czyli jeśli przyjmiemy tę ustawę, 
proszę państwa, to ona z całą pewnością w sposób bardziej skuteczny wdroży 
rozstrzygnięcie unijne dotyczące zakazu obrotu na terenie naszego kraju 
produktami, które już są objęte sankcjami unijnymi, i da lepsze narzędzia, 
bardziej skuteczne dla naszych podmiotów, które wykonują zadania związane z 
przestrzeganiem przepisów w zakresie tego systemu sankcyjnego. Czyli chodzi 
tu o wzmocnienie Krajowej Administracji Skarbowej, polskiej prokuratury i 
oczywiście prowadzenie samej listy sankcyjnej ministra spraw wewnętrznych i 
administracji.
Przy tej okazji chcę bardzo podziękować, bo ten projekt ustawy jest efektem 
pracy kilku ministerstw. Z inicjatywy ministra Sikorskiego rozpoczęliśmy 
proces przeglądu przepisów systemu sankcyjnego. Oprócz Ministerstwa Spraw 
Zagranicznych i mojego ministerstwa, Ministerstwa Spraw Wewnętrznych i 
Administracji, w tym procesie uczestniczyły również Ministerstwo 
Sprawiedliwości, Ministerstwo Infrastruktury i inne instytucje centralne.
Proszę państwa, pośród tych, którzy chcieliby podważyć ten system sankcyjny, 
padło takie pytanie: Co z tego, że ten system obowiązuje już od ponad 2 lat, 
skoro trwa wojna? A może rzeczywiście ta wojna już by nie trwała, gdyby nie 
ten system sankcyjny, i Ukraina już by się nie broniła, gdyby nie było tego 
mechanizmu sankcyjnego, tego wsparcia od państw unijnych w postaci 
wzmacniania wysiłku obronnego Ukrainy, w postaci przekazywania im sprzętu i 
uzbrojenia, w zakresie wspierania ich gospodarki, jak również w zakresie 
osłabiania gospodarki rosyjskiej? Tym wszystkim, którzy dzisiaj patrzą na 
tragedię narodu ukraińskiego i państwa ukraińskiego i chcieliby już zakończyć 
tę wojnę bez względu na to, jaki miałaby swój koniec, mówię, że skutki 
zakończenia tej wojny na Ukrainie będą miały wielki wpływ na bezpieczeństwo 
państwa polskiego i jest w naszym żywotnym interesie, najbardziej żywotnym 
interesie, wspieranie Ukrainy i niedopuszczenie do tego, by Ukraina tę wojnę 
przegrała. Dlatego przychodzimy do państwa z projektem ustawy, która 
uszczelnia system i wprowadza te pakiety unijne, które do tej pory nie były 
objęte polskimi przepisami.
Proszę państwa, z punktu widzenia naszych decyzji, które zostały podjęte do 
tej pory, od początku obowiązywania ustawy - czyli i pod rządami PiS-u, i 
teraz, pod rządami naszej koalicji - dokonano 523 wpisów na krajową listę 
środków ograniczających. 95 wpisów dotyczyło podmiotów gospodarczych, 81 było 
bezpośrednio powiązanych z kapitałem rosyjskim, więc to też jest pytanie o tę 
obronę polskich podmiotów - to były czy są podmioty bezpośrednio powiązane z 
kapitałem rosyjskim - a 428 wpisów dotyczyło osób, głównie obywateli 
Republiki Białoruś, wspierających totalitarną władzę w tym państwie, 49 osób 
było z Federacji Rosyjskiej. Według danych Krajowej Administracji Skarbowej 
łączna wartość zamrożonych dotychczas w Polsce aktywów wynosi ponad 1,3 mld 
euro i to są, w moim przekonaniu, poważne kwoty. Po przyjęciu tych ustaw 
będziemy jeszcze bardziej skuteczni w zakresie tego mechanizmu.
Proszę państwa, były pytania, co dalej. Jeżeli chodzi o konkretne sankcje 
dotyczące konkretnych produktów, zakazu obrotu konkretnymi produktami, to one 
wynikają z tych pakietów unijnych i my jesteśmy za tym, by te nowe pakiety 
przyjmować. One oczywiście wymagają uzgodnienia. Jest pewien oczywisty 
problem związany z tym, że niektóre państwa, dla których konkretne produkty 
są wyjątkowo wrażliwe z punktu widzenia ich gospodarki, trzeba będzie dłużej 
przekonywać. Polska będzie wśród tych państw, które będą aktywnie działać na 
rzecz analizy tego, jakie jeszcze sankcje sektorowe dotyczące konkretnych 
sektorów gospodarczych, produktów, powinniśmy wprowadzać, a ten mechanizm, 
który będziemy mieli już poprawiony, jeżeli chodzi o narzędzia, będzie po 
prostu działał.
Słowo na temat nawozów mineralnych. Chcę państwa poinformować, że szeroki 
asortyment nawozów mineralnych jest już objęty sankcjami. W związku z tym 
Krajowa Administracja Skarbowa i prokuratura mogą tutaj działać i działają w 
zakresie tych podmiotów, które próbują ten system sankcyjny obchodzić.
Niezależnie od tego podejmujemy działania w Ministerstwie Spraw Wewnętrznych 
i Administracji. Chcę państwa poinformować, że w grudniu podjęliśmy decyzję o 
wpisaniu czterech firm, które działały na rynku polskim w zakresie obrotu, 
powiązanych z firmami produkcyjnymi produkującymi nawozy mineralne na 
Białorusi.
A więc działamy dwutorowo: prokuratura i Krajowa Administracja Skarbowa w 
zakresie obchodzenia sankcji, a my wchodzimy bezpośrednio, umieszczamy te 
firmy na krajowej liście sankcyjnej, mrożąc ich aktywa, uniemożliwiający ich 
działanie w ogóle. W tym zakresie będziemy bardzo aktywni, jeżeli chodzi o 
segment nawozowy.
Dokonamy przeglądu tego, jakie produkty w tym obszarze powinny być, a nie są 
objęte unijnymi pakietami sankcyjnymi, i będziemy skutecznie dążyć do tego, 
by znalazły się w kolejnych pakietach sankcyjnych. Jednocześnie jeszcze 
mocniej będziemy działać na rzecz uniemożliwienia działania firmom w tym 
zakresie, który już jest objęty sankcjami.
Proszę państwa, ponieważ w zasadzie cały Sejm z wyjątkiem bardzo nielicznych 
posłów popiera działania zmierzające do tego, by ten system sankcyjny był 
pełniejszy, by uniemożliwiał wojenną politykę rosyjską i totalitarne 
działania władzy białoruskiej, chcę państwu podziękować i jeszcze raz 
zapewnić, że będziemy skutecznie działać, korzystając z dostępnych narzędzi.
Jeszcze może słowo na koniec z punktu widzenia ochrony podmiotów, których 
dotykają te mechanizmy sankcyjne. Mam świadomość tego, że to są działania, 
które ograniczają swobodę działalności gospodarczej, i że w odniesieniu do 
wszystkich decyzji, w szczególności dotyczących umieszczenia na liście 
sankcyjnej, musi być kontrola niezależnego podmiotu w zakresie wpisania tych 
podmiotów na listę, bo tak naprawdę to oznacza niemożność dalszego działania 
przez te podmioty. A więc chcę przypomnieć, że decyzje ministra spraw 
wewnętrznych i administracji dotyczące wpisania na listę sankcyjną objęte są 
kontrolą sądów administracyjnych w dwuinstancyjnym postępowaniu. Od tych 
decyzji służy zaskarżenie do wojewódzkich sądów administracyjnych, później 
kasacja do naczelnego sądu. W związku z tym jest tu zapewniona prawidłowa 
kontrola stosowania tych dolegliwych narzędzi sankcyjnych ograniczających 
wolność gospodarczą.
Bardzo państwu dziękuję za wyrażone tutaj stanowisko i gotowość poparcia tego 
projektu ustawy. (Oklaski)"
175,Tomasz Kostuś,KO,"Szanowna Pani Marszałek! Wysoka Izbo! Panie Ministrze! Jak już mówiłem, 
nowelizacja jest niewątpliwie bardzo potrzebna. Niemniej część jej przepisów 
budzi pewne obawy przedsiębiorców. Czy zgłaszane przez nich w trakcie 
konsultacji zastrzeżenia i wątpliwości zostały wyjaśnione? W szczególności 
chodzi o to, jak rząd odnosi się do ryzyk związanych z brakiem wykazu państw, 
w przypadku których istnieje niebezpieczeństwo lub co do których istnieje 
podejrzenie, że biorą udział w obchodzeniu środków ograniczających? Zdaniem 
strony społecznej pozostawia to organom celnym duże pole do uznaniowości i 
może skutkować przyjęciem przez poszczególne oddziały celne odmiennych 
stanowisk w tym zakresie."
2,Piotr Adamowicz,KO,"Dziękuję, pani marszałek.
Pani Marszałek! Wysoka Izbo! Mam zaszczyt i przyjemność przedstawić 
sprawozdanie Komisji Kultury i Środków Przekazu o poselskim projekcie ustawy 
o ustanowieniu Narodowego Dnia Pamięci Żołnierzy Armii Krajowej. Jest to druk 
nr 925.
Panie i Panowie Posłowie! W katalogu świąt państwowych znajduje się wiele dat 
upamiętniających wiele wydarzeń, np. ponad 10 lat temu rangą ustawy 
upamiętniono żołnierzy wyklętych. Jednakże w tymże katalogu świąt narodowych 
zabrakło Armii Krajowej, najliczniejszej podziemnej struktury walczącej w 
czasie II wojny światowej o wolność Polski. Dziś wypełniamy tę lukę, 
proponując uchwalenie ustawy o ustanowieniu Narodowego Dnia Pamięci Żołnierzy 
Armii Krajowej. Byłby on obchodzony 14 lutego, czyli dokładnie w dniu 
powołania AK.
Będzie to także jakże ważne, symboliczne upamiętnienie, a zarazem złożenie 
hołdu kilkuset tysiącom Polek i Polaków, którzy w podziemnej armii w czasie 
II wojny światowej walczyli o niepodległość naszego kraju, a po jej 
zakończeniu byli prześladowani przez komunistyczne władze.
Marszałek Sejmu, zgodnie z art. 37 ust. 1 i art. 40 ust. 1 regulaminu Sejmu, 
skierował w dniu 2 stycznia tego roku powyższy projekt ustawy do Komisji 
Kultury i Środków Przekazu do pierwszego czytania. Komisja Kultury i Środków 
Przekazu po przeprowadzeniu pierwszego czytania oraz rozpatrzeniu tego 
projektu ustawy na posiedzeniu w dniu 7 stycznia tego roku wnosi: Wysoki Sejm 
uchwalić raczy załączony projekt ustawy.
Panie i Panowie Posłowie! Chciałbym podkreślić, że tenże projekt ustawy 
został przyjęty na posiedzeniu komisji nie w wyniku głosowania, ale przez 
aklamację.
I jeszcze jedna rzecz, jeżeli mogę prosić. Pozostaje nam liczyć na 
odpowiednio szybką ścieżkę proceduralną ze strony zarówno Senatu RP, jak i 
prezydenta RP, tak aby dzień 14 lutego był obchodzony już w tym roku jako 
Narodowy Dzień Pamięci Żołnierzy Armii Krajowej, jako święto państwowe. 
Dziękuję bardzo. (Oklaski)"
167,Maria Koc,PiS,"Bardzo dziękuję, pani marszałek.
Szanowna Pani Marszałek! Wysoka Izbo! W imieniu Klubu Parlamentarnego Prawo i 
Sprawiedliwość pragnę wyrazić nasze głębokie poparcie dla inicjatywy 
ustawodawczej ustanowienia Narodowego Dnia Pamięci Żołnierzy Armii Krajowej. 
Możemy jedynie wyrazić żal, że to święto państwowe zostanie ustanowione 
dopiero teraz, 83 lata od powołania Armii Krajowej, tej największej i 
najliczniejszej podziemnej armii w okupowanej przez Niemców Europie. Niewielu 
już żołnierzy Armii Krajowej doczekało tego czasu. Większość z tych, którzy 
przeżyli wojnę i okrutne czasy powojennych represji komunistycznych, odeszło 
już na wieczną wartę. Niemniej to święto - Narodowy Dzień Pamięci Żołnierzy 
Armii Krajowej będzie hołdem złożonym przez nas, współczesnych Polaków, tej 
walecznej formacji i wszystkim, którzy ją tworzyli.
Wierzymy też, że to nowe święto państwowe stanie się przyczynkiem do jeszcze 
większego zainteresowania historią Armii Krajowej przez młode pokolenie 
Polaków. Ważne jest bowiem dla całej naszej narodowej wspólnoty, aby to 
właśnie młodzi ludzie, młodzi Polacy, stali się, poczuli się kontynuatorami 
etosu Armii Krajowej, armii, która dziś jest nie tylko symbolem oporu 
społeczeństwa wobec okupantów i niezgody Polaków na odebranie im wolności, 
ale jest wręcz ucieleśnieniem polskości.
Prof. Andrzej Nowak trafnie ujął w słowach coś, co wyróżnia nas, Polaków. 
Powiedział bowiem, że istotą polskości jest niezgoda na zniewolenie. I to 
właśnie z tej głębokiej niezgody na zniewolenie jeszcze we wrześniu 1939 r. 
powstała w Polsce pierwsza organizacja konspiracyjna do walki z okupantami 
niemieckim i sowieckim - była to Służba Zwycięstwu Polski, przemianowana 
jeszcze jesienią 1939 r. na Związek Walki Zbrojnej. Armia Krajowa, powołana 
do życia rozkazem naczelnego wodza gen. Władysława Sikorskiego, w dniu 14 
lutego 1942 r. nie tylko wprost kontynuowała działalność obu tych wcześniej 
wymienionych organizacji, Armia Krajowa stała się bardzo szybko symbolem 
obejmującym niemal całokształt wysiłku zbrojnego polskiej konspiracji. Trzeba 
podkreślić, że powołanie Armii Krajowej było istotnym aktem politycznym i 
miało pokazać światu, że w Polsce cały czas toczy się walka, że trwają 
działania dywersyjne i przygotowania do wielkiej akcji zbrojnej, jaką miało 
być powstanie powszechne - akcja ˝Burza˝, a Armia Krajowa jest armią, która 
toczy bez ustanku walkę z okupantem i to jest jej wkład w działania zbrojne 
koalicji antyhitlerowskiej.
Powołanie Armii Krajowej miało też charakter symboliczny. Przemianowanie 
Związku Walki Zbrojnej w Armię Krajową przyspieszyło bowiem proces scalania 
wszystkich konspiracyjnych ruchów i organizacji działających na terenie 
Polski w jedną formację, jaką właśnie była Armia Krajowa. I choć scalenie 
różnych ruchów konspiracyjnych i oddanie ich pod jedno dowództwo nie było 
łatwe, to jednak większość organizacji konspiracyjnych znalazła się 
ostatecznie w szeregach Armii Krajowej. Pojęcie dobra wspólnego zwyciężyło. 
Armia Krajowa skupiła ogromną rzeszę polskich patriotów. Historycy szacują, 
że formacja ta liczyła ok. 380 tys. żołnierzy, niektórzy mówią nawet o 500 
tys. Wysiłek zjednoczenia pozwolił planować śmiałe przedsięwzięcia militarne, 
takie właśnie jak: akcja ˝Burza˝, wiele akcji dywersyjnych, jak chociażby 
słyna ˝Akcja pod Arsenałem˝, akcja ˝Pensjonat˝, rozbicie więzienia w Lidzie, 
działania wywiadu w ramach oddziału II Armii Krajowej, liczne akcje 
sabotażowe czy organizację polskiej samoobrony na Wołyniu.
Armia Krajowa to fenomen na skalę światową także dlatego, że nie była to 
zwyczajna podziemna organizacja dywersyjna czy partyzancka powołana do walki 
z okupantem, ale było to zbrojne ramię polskiego państwa podziemnego, 
świetnie zorganizowanej struktury obejmującej swym zasięgiem całe terytorium 
II Rzeczypospolitej i prowadzącej rozwiniętą działalność administracyjną, 
polityczną i wojskową. Armia Krajowa była po prostu elementem szerszego 
założenia propaństwowego, stąd jej szerokie oddziaływanie na społeczeństwo. I 
właśnie to oddziaływanie na całe społeczeństwo polskie, imponująca 
mobilizacja Polaków do powszechnego oporu wobec okupantów, a wreszcie 
zjednoczenie narodu polskiego we wspólnej sprawie, jaką była polska 
niepodległość, to największy sukces i najważniejsze dziedzictwo Armii 
Krajowej. To także dziedzictwo tych, którzy już po formalnym rozwiązaniu 
Armii Krajowej podjęli walkę w podziemiu antykomunistycznym, wprost 
nawiązując do swojej macierzystej formacji jej etosu.
Dziedzictwo Armii Krajowej z dumą przyjmujemy i zobowiązujemy się przekazywać 
je kolejnym pokoleniom. (Dzwonek) Cześć i chwała bohaterskim żołnierzem Armii 
Krajowej! (Oklaski)"
372,Henryk Szopiński,KO,"Szanowna Pani Marszałek! Wysoka Izbo! 14 lutego 1942 r. to niezwykle ważna 
data w naszej historii, chociaż dodać trzeba, że w świadomości Polaków mało 
znana. W zasadzie tylko historycy i osoby zainteresowane dziejami konspiracji 
wiedzą o dacie 14 lutego 1942 r. coś więcej, dlatego bardzo ważna i cenna 
jest inicjatywa ustanowienia w tym dniu święta państwowego - Narodowego Dnia 
Pamięci Żołnierzy Armii Krajowej. To bowiem wtedy oficjalnie zaczęła 
funkcjonować nazwa Armia Krajowa, nazwa symbol, nazwa obejmująca niemal 
całokształt wysiłku zbrojnego polskiej konspiracji. To dzień, w którym 
naczelny wódz gen. Władysław Sikorski, powołując Armię Krajową, zakończył 
proces scalania podziemnych Sił Zbrojnych formowanych od 1939 r. do walki z 
okupantem niemieckim i sowieckim. Mimo wielu napotkanych trudności udało się 
zjednoczyć większość rozproszonych wcześniej wojskowych sił konspiracyjnych. 
W wyniku tego procesu w szeregach Armii Krajowej zjednoczonych zostało, 
oprócz Służby Zwycięstwu Polski i Związku Walki Zbrojnej, większość sił 
wojskowych podziemnych partii politycznych: ludowców, Bataliony Chłopskie, 
socjalistów, Gwardia Ludowa Wolność, Równość, Niepodległość, i narodowców, 
Narodowa Organizacja Wojskowa. Dowództwu AK podporządkowały się także 
mniejsze organizacje. Praktycznie w ramach Armii Krajowej skupiła się niemal 
cała patriotycznie nastawiona część narodu polskiego i choćby dlatego warto 
zapamiętać tę datę. Od tego dnia połączone i przemianowane na Armię Krajową 
organizacje znacząco podniosły rangę sił zbrojnych w kraju, stając się 
podziemnym, ochotniczym wojskiem Polskiego Państwa Podziemnego. Zadaniem 
Armii Krajowej było tworzenie struktur wojskowo-organizacyjnych na czas 
okupacji dla mobilizacji społeczeństwa do walki bieżącej, ochrona Polskiego 
Państwa Podziemnego oraz odtworzenie armii na czas otwartej walki o 
niepodległość, czyli przygotowanie kraju do powszechnego, ogólnopolskiego 
powstania.
Armia Krajowa, wchodząca w skład Sił Zbrojnych Rzeczypospolitej, w czasie II 
wojny światowej była największym w Europie podziemnym, doskonale 
zorganizowanym wojskiem do walki z okupantami. W 1944 r., 2 lata od 
powołania, liczyła już ponad 350 tys. zaprzysiężonych żołnierzy, w tym ok. 10 
tys. oficerów i ok. 40 tys. ochotników walczących w oddziałach leśnych. Walka 
prowadzona przez Armię Krajową była rozwijana w wielu kierunkach, takich jak: 
wywiad, kontrwywiad, dywersja, propaganda niepodległościowa, szkolenie kadr, 
pozyskiwanie broni, produkcja środków walki, łączność kurierska i radiowa, 
obecność konspiracyjna w obozach jenieckich i obozach zagłady, a także wiele 
innych. Wyjątkowym, elitarnym kadrowym wsparciem dla Armii Krajowej było 
kilkuset specjalnie przeszkolonych w Wielkiej Brytanii żołnierzy Polskich Sił 
Zbrojnych zrzucanych na spadochronach na teren okupowanego kraju, tzw. 
cichociemnych.
W szeregach Armii Krajowej odnalazł się pełen przekrój polskiego 
społeczeństwa: ludność miejska i wiejska, kwiat polskiej młodzieży, w tym 
harcerze, intelektualiści, artyści oraz przedwojenni żołnierze zawodowi. W 
przeważającej liczbie przypadków chęć oswobodzenia kraju spod jarzma 
niemieckiej okupacji przeważyła nad partykularnymi interesami poszczególnych 
środowisk i stronnictw politycznych. Co należy podkreślić, Armia Krajowa w 
każdej fazie swego istnienia była strukturą legitymującą się mandatem 
legalnych, konstytucyjnych władz Rzeczypospolitej.
Armia Krajowa została rozwiązana 19 stycznia 1945 r. W sytuacji zajmowania 
Polski przez sowieckiego okupanta byłym żołnierzom Armii Krajowej polecono 
wówczas prowadzenie dalszej działalności ˝w duchu odzyskania pełnej 
niepodległości państwa i ochrony ludności polskiej przed zagładą˝. 
Organizacje, które pozostały w konspiracji i prowadziły dalszą pracę 
niepodległościową, walcząc z komunistycznym okupantem, przyjmowały nazwy 
typu: Ruch Oporu Armia Krajowa, Armia Krajowa Obywateli czy Okręg Wileński 
Armii Krajowej. W relacjach z okresu powojennego zazwyczaj pojawia się 
określenie ˝to nasi AK-owcy˝ dla oznaczenia zbrojnego podziemia 
niepodległościowego. Armia Krajowa przestawała istnieć jako organizacja, 
pozostawała jednak jako zjawisko społeczne. Nie sposób bowiem było rozwiązać 
ducha AK, który był równoznaczny ze światopoglądem niepodległościowym. Dla 
społeczeństwa AK była symbolem i syntezą niepodległościowej postawy narodu.
Z uwagi na należyte kultywowanie pamięci o naszych przodkach walczących o 
niepodległość i na upowszechnianie wiedzy o konspiracji niepodległościowej w 
latach 1939-1945 ustanowienie 14 lutego świętem państwowym - Narodowym Dniem 
Pamięci Żołnierzy Armii Krajowej jest w pełni uzasadnione, szczególnie z 
uwagi na coraz mniej liczne grono żyjących weteranów, bohaterskich żołnierzy 
i żołnierek Polskiego Państwa Podziemnego, dla których to święto stanowić 
będzie kolejny wyraz pamięci i szacunku obecnych pokoleń.
Klub Koalicji Obywatelskiej będzie głosował za przyjęciem projektu tej 
ustawy. Cześć i chwała bohaterom! Dziękuję bardzo. (Oklaski)"
211,Aleksandra Leo,Polska2050-TD,"Szanowna Pani Marszałek! Wysoka Izbo! 14 lutego 83 lata temu naczelny wódz 
gen. Władysław Sikorski powołał Armię Krajową - armię, która była ochotniczym 
wojskiem Polskiego Państwa Podziemnego, wchodziła w skład Sił Zbrojnych 
Rzeczypospolitej i stanowiła największe konspiracyjne wojsko w Europie 
podczas II wojny światowej. Jej celem była walka o odzyskanie niepodległości 
Polski poprzez m.in. przygotowanie i wywołanie ogólnopolskiego powstania. AK 
przeprowadzała akcje zbrojne i sabotażowe, szkoliła kadry. Formą jej 
działania był też wywiad i propaganda, a także łączność kurierska i radiowa, 
pozyskiwanie broni oraz obecność konspiracyjna w obozach jenieckich i obozach 
zagłady.
Poza oddziałami zbrojnymi AK w ramach swoich struktur stworzyła praktycznie 
całą administrację państwową działającą w pełnej konspiracji. W jej 
działalność byli zaangażowani ludzie pracujący w wielu zawodach i pochodzący 
z różnych grup społecznych. Armia Krajowa skupiała ok. 200 organizacji 
wojskowych. W jej szeregach została zjednoczona większość rozproszonych 
wcześniej sił wojskowych podziemnych partii politycznych: ludowców, czyli 
Batalionów Chłopskich, socjalistów i narodowców. Elitarnym kadrowym wsparciem 
dla AK było kilkuset cichociemnych - specjalnie przeszkolonych w Wielkiej 
Brytanii żołnierzy Polskich Sił Zbrojnych zrzucanych na spadochronach na 
teren okupowanego kraju.
Walka prowadzona przez AK była rozwijana na skalę niespotykaną wcześniej w 
żadnym innym kraju okupowanej Europy. Latem 1944 r., w okresie maksymalnej 
zdolności bojowej, jej liczebność sięgała nawet 400 tys. zaprzysiężonych 
żołnierzy, w tym ponad 10 tys. oficerów. Kulminacją wysiłku zbrojnego Armii 
Krajowej było powstanie warszawskie.
AK została rozwiązana 19 stycznia 1945 r. przez ostatniego dowódcę sił 
zbrojnych w kraju gen. Leopolda Okulickiego ˝Niedźwiadka˝ w obliczu ofensywy 
wojsk sowieckich, która w połowie stycznia ruszyła znad Wisły w kierunku 
Berlina. W sytuacji zajmowania Polski przez okupanta sowieckiego byłym 
żołnierzom Armii Krajowej polecono wówczas prowadzenie dalszej działalności 
˝w duchu odzyskania pełnej niepodległości państwa i ochrony ludności polskiej 
przed zagładą˝. ˝W tym działaniu każdy z was musi być dla siebie dowódcą˝ - 
napisał gen. Okulicki w tajnym rozkazie do komendantów obszarów, okręgów i 
podokręgów AK.
Szacuje się, że w różnych walkach z okupantem zginęło 100 tys. żołnierzy 
Armii Krajowej, a ok. 50 tys. zostało wywiezionych do Związku Radzieckiego i 
uwięzionych. Tych, którzy pozostali w Polsce, prześladowano przez okres 
stalinowski. Byli szykanowani, skazywani na więzienie, a nawet na karę 
śmierci. Do straconych na mocy wyroków komunistycznych sądów żołnierzy AK 
należał m.in. rtm. Witold Pilecki. Utworzona 14 lutego 1942 r. Armia Krajowa 
była ochotniczym wojskiem Polskiego Państwa Podziemnego, niemniej wstępowanie 
w jej szeregi było dla żołnierzy obowiązkiem płynącym z poczucia patriotyzmu.
Szanowni Państwo! Trudno jest mi mówić o Armii Krajowej, nie poruszając wątku 
osobistego. Żołnierzem AK i uczestnikiem powstania warszawskiego był mój 
dziadek Włodzimierz Leo ps. Bawół. Walczył w II Batalionie Szturmowym 
˝Odwet˝, miał wtedy 18 lat. W czerwcu 1945 r. zgłosił się do 1. Dywizji 
Pancernej gen. Maczka. Został też odznaczony Krzyżem Armii Krajowej nadawanym 
w Londynie i nieuznawanym w PRL, a także Warszawskim Krzyżem Powstańczym. Po 
transformacji ustrojowej otrzymał Krzyż Oficerski Orderu Odrodzenia Polski. 
Wstępując w szeregi Armii Krajowej, złożył przysięgę: Przysięgam być wiernym 
ojczyźnie mej, Rzeczypospolitej Polskiej, stać nieugięcie na straży jej 
honoru i o wyzwolenie jej z niewoli walczyć ze wszystkich sił, aż do ofiary 
mego życia. Prezydentowi Rzeczypospolitej i rozkazom naczelnego wodza oraz 
wyznaczonemu przezeń dowódcy Armii Krajowej będę bezwzględnie posłuszny, a 
tajemnicy dochowam niezłomnie, cokolwiek by mnie spotkać miało.
Tej przysiędze mój dziadek był wierny przez całe życie. Nigdy nie 
sprzeniewierzył się danemu słowu. Nie wstąpił do PZPR, nie podjął żadnej 
współpracy z komunistami, mimo licznych propozycji. Był lekarzem, doktorem 
nauk medycznych. Ominęły go zagraniczne stypendia i eksponowane stanowiska. 
Był prawdziwym patriotą, hołdującym takim wartościom jak poświęcenie, 
szacunek i miłość do ojczyzny. (Dzwonek) Dlatego czuję się zobowiązana do 
przekazywania etosu Armii Krajowej następnym pokoleniom. Uważam, że pamięć o 
żołnierzach AK, zachowanie dziedzictwa oraz ideałów tej organizacji jest 
naszym obowiązkiem.
Polska 2050 poprze tę ustawę. Głęboko wierzę, że już w tym roku, 14 lutego, 
będziemy mieli nowe święto państwowe, Narodowy Dzień Pamięci Żołnierzy Armii 
Krajowej. Dziękuję bardzo."
18,Marek Biernacki,PSL-TD,"Dziękuję bardzo, pani marszałek.
Pani Marszałek! Wysoka Izbo! W imieniu klubu PSL - Trzecia Droga przypadł mi 
honor i zaszczyt przedstawić stanowisko wobec sprawozdania komisji o 
poselskim projekcie ustawy o ustanowieniu Narodowego Dnia Pamięci Żołnierzy 
Armii Krajowej. Honor, ponieważ ten projekt ustawy, tak jak wszyscy moi 
poprzednicy mówili, powinien być uchwalony 30 lat temu. W momencie, kiedy 
powstała III RP, kiedy Polska odzyskała wolność, to była nasza powinność. 
Dobrze, że akurat na tym posiedzeniu Sejmu tą naszą powinność realizujemy, to 
jest bardzo istotne. Realizujemy ją w zgodzie, wspólnie, co jest bardzo 
znamienne, bo ocena Armii Krajowej może być tylko jedna: to byli wspaniali 
ludzie, młodzi ludzie ze wsi, z miasta, inteligenci, robotnicy, wszyscy. 
Wszyscy, którzy czuli się Polakami, byli albo członkami AK albo ich 
sympatykami.
Armia Krajowa, która powstała w 1942 r., była kontynuacją dwóch ugrupowań: 
Służby Zwycięstwu Polski i Związku Walki Zbrojnej. Musimy pamiętać, że już we 
wrześniu 1939 r. tworzono zręby państwa podziemnego i podziemne siły zbrojne. 
AK zostało powołane w 1942 r. jako formacja, która zastąpiła Związek Walki 
Zbrojnej, rozszerzyła też zakres swoich działań i zaprosiła inne organizacje, 
potrafiła być czynnikiem integrującym różne siły wojskowe w Polsce, którym 
przyświecał jeden cel: walka o wolność.
Chciałbym przytoczyć teraz całą rotę przysięgi, bo to jest istotne. Jak 
mówimy o rocie przysięgi, jaką składali żołnierze, to warto przytoczyć ją 
całą. Rota przysięgi Armii Krajowej, obowiązująca od lutego 1942 r.
Przyjmowany: W obliczu Boga Wszechmogącego i Najświętszej Marii Panny 
Królowej Korony Polskiej, kładę swe ręce na ten święty krzyż, znak męki i 
zbawienia, i przysięgam być wierny ojczyźnie mej, Rzeczpospolitej Polskiej, 
stać nieugięcie na straży jej honoru i o wyzwolenie jej z niewoli walczyć ze 
wszystkich sił, aż do ofiary życia mego. Prezydentowi Rzeczpospolitej 
Polskiej i rozkazom naczelnego wodza oraz wyznaczonemu przezeń dowódcy Armii 
Krajowej będę bezwzględnie posłuszny, a tajemnicy niezłomnie dochowam 
cokolwiek by mnie spotkać miało. Tak mi dopomóż Bóg.
Przyjmujący: Przyjmuję cię w szeregi Armii Polskiej, walczącej z wrogiem w 
konspiracji o wyzwolenie ojczyzny. Twym obowiązkiem będzie walczyć z bronią w 
ręku. Zwycięstwo będzie twoją nagrodą. Zdrada jest karana śmiercią.
Tak naprawdę to żołnierze Armii Krajowej zostali zdradzeni w 1945 r., tak jak 
i cała Polska. W ramach państw alianckich walczyliśmy z Niemcami, ale 
zostaliśmy przez polityków obcych państw sprzedani. Taka jest prawda i z tego 
musimy sobie zdawać sprawę: że musimy przede wszystkim liczyć na siebie, a 
później na sojuszników i mieć tych sojuszników takich, którzy nas nigdy nie 
opuszczą. Żołnierze Armii Krajowej zamiast otrzymać ordery, odznaczenia, 
honory zostali wywiezieni na zsyłkę na Sybir, zsyłkę na Kołymę, byli 
prześladowani, a lepsze, intratne prace nie były dla nich dostępne. To trwało 
do powstania III RP.
Co jest też istotne, podziemny ruch ˝Solidarności˝, słynna papierowa 
rewolucja, młodzi chłopcy z długimi włosami, którzy nie ugięli się po 13 
grudnia 1981 r., właśnie Armię Krajową traktowali jako swój wzór. Młodzi 
chłopcy oczytani w książkach, w bibule, tworzyli struktury na wzór komórek 
Armii Krajowej. To było symboliczne zakończenie. Misja Armii Krajowej została 
zakończona tym, że Polska odzyskała wolność.
To, że istniało Polskie Państwo Podziemne, było elementem, który pozwolił 
polskości przetrwać i dalej ją rozwijać. Musimy o tym pamiętać i nie 
możemy... I właśnie też chciałbym, żeby dzień 14 lutego, to święto było 
(Dzwonek) dla nas przypomnieniem, żebyśmy w swoim zacietrzewieniu politycznym 
znowu nie stracili ojczyzny. Dziękuję. (Oklaski)"
110,Daria Gosek-Popiołek,Lewica,"Pani Marszałek! Wysoka Izbo! Armia Krajowa to zjawisko unikalne nie tylko w 
historii Polski, ale również całej okupowanej przez III Rzeszę Europy. 
Nigdzie w okupacyjnych warunkach nie udało się stworzyć tak dużej i sprawnie 
działającej jak Polskie Państwo Podziemne organizacji. I za każdym razem 
warto też podkreślać, że łączyło ono bardzo zróżnicowane nurty polityczne, 
zjednoczone ideą walki o wolną i demokratyczną Polskę.
Tak jak wszystkie demokratyczne partie podporządkowały się konspiracyjnemu 
parlamentowi w Radzie Jedności Narodowej, tak dowództwu Armii Krajowej 
podporządkowały się wszystkie zbrojne formacje od narodowych demokratów przez 
ludowców i chadeków po socjalistów. Poza nawiasem Polski Podziemnej 
pozostawały tylko formacje antydemokratyczne, skrajni nacjonaliści i 
komuniści.
Warto przypomnieć, że w szeregach Armii Krajowej walczyły również kobiety, i 
to nie tylko jako sanitariuszki, radiotelegrafistki czy kurierki. Kobiety 
walczyły również w leśnych oddziałach partyzanckich, w oddziałach 
dywersyjnych i w wywiadzie. Niektóre leczyły rannych, inne zbierały 
informacje, jeszcze inne walczyły z bronią w ręku. Walczyły na równych 
prawach z mężczyznami, miały równe obowiązki. I chociaż dokładna liczba 
żołnierek Armii Krajowej nie jest znana, to chciałabym ich równoprawny udział 
podkreślić, bo zbyt często sprowadza się rolę kobiet w konspiracji tylko do 
kwestii bycia sanitariuszkami, a w rzeczywistości pełniły one w Armii 
Krajowej bardzo zróżnicowane role.
Armia Krajowa walczyła nie tylko o Polskę wolną od okupacji, ale też o taką, 
w której jest miejsce dla osób różnej narodowości, o Polskę, która naprawi 
krzywdy i błędy II Rzeczypospolitej, o Polskę godnej pracy i godnego życia. 
Uważam, że najlepszym sposobem na oddanie hołdu Armii Krajowej i jej 
żołnierzom jest walka o realizację tych ideałów również współcześnie.
Tradycja Armii Krajowej, Polskiego Państwa Podziemnego jest jedną z 
najpiękniejszych tradycji w historii Polski. To tradycja Polski niepodległej, 
demokratycznej, sprawiedliwej i otwartej. Cieszę się za każdym razem, kiedy 
mamy okazję w tej Izbie tę tradycję upamiętnić. Oczywiście koalicyjny klub 
Lewicy popiera projekt ustawy o ustanowieniu Narodowego Dnia Pamięci 
Żołnierzy Armii Krajowej. Dziękuję. (Oklaski)"
485,Krzysztof Szymański,Konfederacja,"Szanowna Pani Marszałek! Wysoka Izbo! Przedmiotem dzisiejszej debaty jest 
projekt ustawy ustanawiającej Narodowy Dzień Pamięci Żołnierzy Armii 
Krajowej, dzień, który winien stać się symbolicznym wyrazem hołdu dla tych, 
którzy w najtrudniejszych chwilach naszej historii mieli odwagę stanąć w 
obronie wolności i honoru Rzeczypospolitej.
14 lutego, dzień powołania Armii Krajowej, to data, która w polskich dziejach 
powinna zajmować miejsce szczególne jako przypomnienie nie tylko o 
bohaterskiej walce, ale również o niezłomności i wierności ideałom, które 
przez wieki definiowały naszą tożsamość.
Armia Krajowa, tak jak całe Polskie Państwo Podziemne, czyli największa 
podziemna armia w okupowanej Europie, była fenomenem na skalę światową; była 
tworzona przez ludzi różnych środowisk, którzy dobrowolnie zdecydowali się 
poświęcić swoje życie dla ojczyzny. Ich odwaga, niezłomność i gotowość do 
działania w najbardziej ekstremalnych warunkach stanowią fundament, na którym 
powinniśmy budować naszą pamięć historyczną i poczucie narodowej dumy.
Historia Armii Krajowej, jak cała polska historia, jest skomplikowana, pełna 
nadziei, ale i tragicznych dylematów. Żołnierze AK wierzyli, że ich walka 
przyniesie Polsce upragnioną niepodległość. Bieg wydarzeń ułożył się nie do 
końca zgodnie z ich oczekiwaniami, wielkie nadzieje musiały ustąpić miejsca 
gorzkiej rzeczywistości. Ten tragizm losów AK powinien być dla nas 
przypomnieniem, że historia wymaga od nas nie tylko dumy, ale także głębokiej 
refleksji i rozwagi.
Dlaczego ustanowienie tego święta jest tak ważne? Ponieważ naród, który nie 
zna swojej historii, traci korzenie, jest podatny na zapomnienie o tym, co 
istotne. Żołnierze Armii Krajowej są symbolem niezłomności polskiego ducha i 
bezinteresownej służby dla wspólnoty. To ich przykład powinien kształtować 
postawy przyszłych pokoleń, uczyć odwagi, lojalności wobec ojczyzny i 
wytrwałości w realizacji dążeń narodowych.
Musimy pamiętać, że dziedzictwo Armii Krajowej to nie tylko heroiczna 
przeszłość - to zobowiązanie. To zobowiązanie, by w czasach pokoju nie 
zapominać o wartościach, za które przelewali krew nasi przodkowie. To 
obowiązek obrony suwerenności Rzeczypospolitej, jej tożsamości narodowej, 
języka, kultury i tradycji. Nie możemy pozwolić, by prawda historyczna była 
fałszowana, a pamięć o tamtych bohaterach rozmywana w imię poprawności 
politycznej czy unijnych nacisków.
Narodowy Dzień Pamięci Żołnierzy Armii Krajowej powinien stać się nie tylko 
okazją do wspomnień, ale także impulsem do odbudowy narodowej jedności. Niech 
to święto przywołuje w naszej świadomości to, co w polskości najpiękniejsze: 
umiłowanie wolności i gotowość do jej obrony. Niech uczy nas wszystkich, że 
przyszłość narodu buduje się na prawdzie o przeszłości i na wierności 
ideałom, które sprawdziły się w najtrudniejszych momentach naszej historii. 
Cześć i chwała bohaterom! Niech ich poświęcenie będzie dla nas wiecznym 
drogowskazem w budowaniu silnej, niezależnej i dumnej Polski. Dziękuję. 
(Oklaski)"
421,Monika Wielichowska,KO,"Dziś rozpatrujemy projekt ustawy o ustanowieniu Narodowego Dnia Pamięci 
Żołnierzy Armii Krajowej, który jest wyrazem uznania dla ich heroizmu, dla 
ich patriotyzmu, dla ich niezłomności w walce o wolną Polskę.
Żołnierze AK zapisali jedną z najchlubniejszych kart w naszej historii, 
działając w warunkach konspiracji, często z narażeniem życia, a ich 
poświęcenie przypomina nam, że wolność, którą dzisiaj się cieszymy, nie jest 
dana raz na zawsze. Ustanowienie Narodowego Dnia Pamięci Żołnierzy Armii 
Krajowej to nie tylko gest wobec przeszłości, ale także przesłanie do 
przyszłości. To przesłanie dla przyszłych pokoleń o pamięci, o szacunku dla 
naszych bohaterów. Pamięć ta musi być żywa i obecna w naszej edukacji, w 
naszej kulturze, ale przede wszystkim w naszych sercach, aby stanowiła 
fundament naszej wspólnej tożsamości. Dlatego zachęcam wszystkich państwa, 
wszystkie posłanki, wszystkich posłów do poparcia tego projektu dla 
uhonorowania przeszłości z myślą o przyszłości. (Oklaski)"
480,Anna Paluch,PiS,"Dziękuję bardzo.
Wysoka Izbo! Armia Krajowa to był fragment Polskiego Państwa Podziemnego, 
tzn. organizacji, która nie ma precedensu w całej okupowanej przez 
hitlerowskie Niemcy Europie. To była władza cywilna, delegat rządu na kraj. 
To było podziemne sądownictwo, które karało przypadki donosicielstwa, 
zaprzaństwa, zdrady czy szmalcownictwa. Nawet jeżeli one były nieliczne w 
porównaniu z wielką siłą oporu, były one karane. I była ta siła zbrojna, 
czyli Armia Krajowa, która jednoczyła rozliczne organizacje stawiające opór 
niemieckiemu okupantowi.
Ale proszę państwa, taką pomnikową postacią jest rtm. Witold Pilecki, członek 
niepodległościowego podziemia, który na ochotnika poszedł do Auschwitz. Stąd 
moje pytanie. Proszę państwa, czyny, a nie słowa. Czy godzi się, żeby tak 
pomnikowa, ważna postać była gdzieś pokątnie w muzeum II wojny światowej 
(Dzwonek) zepchnięta z głównej ekspozycji. To państwo, którzy teraz 
sprawujecie władzę, decydujecie o obsadzie ważnych stanowisk państwowych, 
również w jednostkach muzealnych czy jednostkach upowszechnienia kultury. 
Przejdźcie od słów do czynów i zapewnijcie godne miejsce naszym bohaterom. 
Chwała bohaterom! (Oklaski)"
230,Maciej Małecki,PiS,"Żołnierze Armii Krajowej to fenomen w skali świata, w skali okupowanej przez 
Niemców i Rosjan Europy, największa podziemna armia okupowanej Europy. 
Jesteśmy dumni z żołnierzy Armii Krajowej z powodu ich bohaterstwa, ofiary, 
jaką złożyli w imię wolności naszej ojczyzny. Ale musimy stawiać młodym 
pokoleniom, młodym Polakom jasne i czytelne wzory do naśladowania, jeśli 
chcemy, żeby Polska była wielka. Takimi wzorami są żołnierze Armii Krajowej, 
tacy jak rtm. Witold Pilecki, który na ochotnika poszedł do niemieckiego 
obozu śmierci w Auschwitz. Hańba tym, którzy depczą dobre imię rtm. 
Pileckiego i innych żołnierzy Armii Krajowej.
Pozwólcie państwo, że przywołam inne postaci z ziemi sochaczewskiej, takie 
jak Stanisław Janicki ˝Kordon˝, który w brawurowy sposób (Dzwonek) wykonał 
wyrok na niemieckim wicestaroście, jak żołnierze obwodu Sochaczew 
˝Skowronek˝, którzy w liczbie 481 ruszyli na pomoc powstańczej Warszawie i w 
zgrupowaniu ˝Kampinos˝ walczyli o Dworzec Gdański i pięknie zapisali się w 
dziejach Polski. Chwała bohaterom Armii Krajowej! (Oklaski)"
468,Lidia Czechak,PiS,"Szanowna Pani Marszałek! Wysoka Izbo! Z dumą przyjęłam informację o projekcie 
ustawy o upamiętnieniu żołnierzy Polskiego Państwa Podziemnego i złożeniu 
hołdu kilkuset tysiącom Polek i Polaków, którzy w ramach zorganizowanych 
struktur stanęli do bohaterskiej walki z niemieckim okupantem.
Armia Krajowa, następczyni Służby Zwycięstwu Polski i Związku Walki Zbrojnej, 
powstała na mocy rozkazu naczelnego wodza Polskich Sił Zbrojnych gen. 
Władysława Sikorskiego 14 lutego 1942 r. Pierwszym dowódcą AK został gen. 
Stefan Rowecki ˝Grot˝. Do dzisiaj uważana jest ona za jedną z najsilniejszych 
i najlepiej zorganizowanych podziemnych armii w Europie w czasie II wojny 
światowej. W chwili największej zdolności bojowej, wiosną 1944 r., siły Armii 
Krajowej liczyły ok. 380 tys. żołnierzy i oficerów. Kadra oficerska sprzed 
wojny była uzupełniana absolwentami tajnego szkolenia i przerzuconymi do 
kraju cichociemnymi. Celem Armii Krajowej był opór zbrojny i przygotowanie 
planowanego ogólnokrajowego powstania. (Dzwonek) Dowódcy i żołnierze Armii 
Krajowej przez wiele lat Polski Ludowej byli tępieni i prześladowani. Do 1956 
r. wielu z nich znalazło śmierć lub straciło lata życia w ubeckich 
więzieniach. Zadbajmy o ich pamięć, oddajmy im hołd. Cześć ich pamięci!
Mam również pytania związane z tym wydarzeniem. W jaki sposób rząd i 
ministerstwo kultury zamierzają przygotować tę ważną uroczystość? Czy odbędą 
się w muzeach wystawy stałe lub czasowe, by upamiętnić to ważne wydarzenie? 
Czy ministerstwo kultury w związku z tym świętem planuje uruchomić jakieś 
dodatkowe środki na renowację grobów żołnierzy Armii Krajowej albo nabory? 
Czy znajdą się środki lub granty dla organizacji na przygotowanie spotkań 
edukacyjnych, które mogliby poprowadzić harcerze Związku Harcerstwa Polskiego 
lub Związku Harcerstwa Rzeczypospolitej od lat dbający o pamięć o tych 
bohaterach i takie spotkania organizujący? (Oklaski)"
50,Krzysztof Ciecióra,PiS,"Dziękuję.
Pani Marszałek! Wysoka Izbo! Armia Krajowa była największą podziemną armią w 
Europie podczas II wojny światowej. Działała także niezwykle aktywnie na 
terenie Radomska, Piotrkowa Trybunalskiego czy Bełchatowa. W tym regionie 
operowały struktury inspektoratu Piotrków okręgu Łódź Armii Krajowej, w 
których działało szacunkowo 6 tys., 7 tys. żołnierzy. Jednym z bardziej 
znanych ugrupowań był oddział ˝Warszyca˝ dowodzony przez por. Stanisława 
Sojczyńskiego ˝Warszyca˝, który wsławił się m.in. akcjami rozbicia więzień 
gestapo i aktywną walką z kolaborantem z bronią w ręku. Ważne były również 
działania zgrupowania ˝Bogdan˝ kierowanego przez kpt. Bogdana 
Niemirowicza-Szczytta ˝Bogdana˝ oraz ugrupowania ˝Gryf˝ pod dowództwem kpt. 
Stanisława Burzyńskiego ˝Gryfa˝. Oddziały te organizowały liczne akcje 
sobotażowe, dywersyjne i wywiadowcze, niszczyły niemieckie transporty, 
infrastrukturę i skutecznie paraliżowały działania okupanta. (Dzwonek)
Pomysł, aby ustanowić święto Armii Krajowej na stałe wpisane do polskiego 
kalendarza, jest bardzo dobry i ważny i nie mam najmniejszych wątpliwości, że 
jako Izba powinniśmy ten pomysł pozytywnie rozpatrzyć. Dziękuję bardzo."
318,Paweł Rychlik,PiS,"Pani Marszałek! Wysoka Izbo! Dyskutując o uczczeniu żołnierzy Armii Krajowej, 
myślę, że ważne jest, abyśmy wszyscy byli świadomi tego, od czego żołnierze 
Armii Krajowej zaczynali. A zaczynali od słów: W obliczu Boga Wszechmogącego 
i Najświętszej Maryi Panny Królowej Korony Polskiej kładę swe ręce na ten 
święty krzyż, znak męki i zbawienia. Przysięgam być wiernym ojczyźnie mej, 
Rzeczypospolitej Polskiej, stać nieugięcie na straży jej honoru i o 
wyzwolenie jej z niewoli walczyć ze wszystkich sił, aż do ofiary życia mego. 
To fragment przyrzeczenia składanego przez każdego z 390 tys. żołnierzy Armii 
Krajowej, niezwyciężonej, najbardziej chwalebnej armii świata. Wśród nich był 
również (Dzwonek) syn ziemi wieluńskiej Stanisław Zdych ˝Stachu˝, który jako 
kapitan był wodzem oddziału ˝Wieluń˝ Armii Krajowej.
W tym miejscu chciałbym wyrazić słowa uznania. Cześć i chwała bohaterom, 
żołnierzom Armii Krajowej! (Oklaski)"
453,Tomasz Zieliński,PiS,"Pani Marszałek! Wysoka Izbo! Rozpatrujemy dzisiaj poselski projekt ustawy o 
ustanowieniu Narodowego Dnia Pamięci Żołnierzy Armii Krajowej. To projekt 
niezwykle ważny, ponieważ ma na celu właściwe uhonorowanie wszystkich 
członków największej armii podziemnej w okresie II wojny światowej. Nie 
sposób w tak krótkim czasie wymienić nawet niewielkiej części dokonań i 
zasług żołnierzy AK, ale pozwolę sobie wspomnieć o moim regionie i o udziale 
żołnierzy Armii Krajowej w powstaniu zamojskim, gdzie wspólnie z Batalionami 
Chłopskimi zatrzymane zostały mordy oraz wysiedlenie mieszkańców 
Zamojszczyzny, która miała być pierwszym terytorium całkowicie przez Niemców 
wynarodowionym. Należy także podkreślić rolę Armii Krajowej w skutecznej 
walce z nacjonalistami ukraińskimi, którzy dokonywali rzezi Polaków. Po 
zakończeniu wojny wielu żołnierzy Armii Krajowej było torturowanych i 
mordowanych przez rządzące w Polsce władze komunistyczne. Wielu więziono, w 
podręcznikach fałszowano o nich historię.
Ustanowienie święta państwowego w dniu 14 lutego (Dzwonek) jest godnym 
podziękowaniem i hołdem za zasługi dla dowódców i żołnierzy Armii Krajowej. 
Dziękuję bardzo. (Oklaski)"
192,Andrzej Kryj,PiS,"Szanowna Pani Marszałek! Wysoka Izbo! Jako poseł ziemi świętokrzyskiej, ziemi 
tak szczególnej dla Armii Krajowej, pragnę wyrazić słowa radości, że ten 
projekt trafił pod obrady Sejmu. Wśród wielu oddziałów AK działających na 
ziemi świętokrzyskiej wymienię tylko kilka. Świętokrzyskie Zgrupowania 
Partyzanckie ZWZ-AK ˝Ponury˝, ˝Nurt˝, dowodzone przez Jana Piwnika ˝Ponurego˝ 
i Eugeniusza Kaszyńskiego ˝Nurta˝, oddziały Antoniego Hede ˝Szarego˝, Mariana 
Sołtysiaka ˝Barabasza˝, Leona Stoli ˝Dęba˝ i wiele, wiele innych. Dobrze, że 
ten dzień będzie ich - między innym ich - honorował. Dobrze się stało, 
szanowni państwo, że w projekcie ustawy została wprowadzona zmiana 
podkreślająca represje, jakie spadły na żołnierzy Armii Krajowej po 1945 r. W 
druku nr 925 tego nie było (Dzwonek), a w druku nr 930 jest. A te represje 
dotykały nie tylko samych żołnierzy, dotykały także ich bliskich, ich rodzin. 
Nawet dzieciom uniemożliwiano studiowanie na wybranych przez nie kierunkach. 
Szanowni państwo, cześć i chwała bohaterom! (Oklaski)"
216,Grzegorz Lorek,PiS,"Szanowna Pani Marszałek! Wysoka Izbo! Jestem kolejnym posłem, który podkreśla 
wagę, rangę tej uchwały - upamiętnienia. Jako mieszkaniec Piotrkowa 
Trybunalskiego, poseł ziemi piotrkowskiej jestem dumny z 25. Pułku Armii 
Krajowej, a przede wszystkim z gen. Grota-Roweckiego, Adama Trybusa czy gen. 
Burzy-Karlińskiego. Z żołnierzy Armii Krajowej chcę także przypomnieć i 
powiedzieć o żołnierzach mniej znanych. W Armii Krajowej był mój dziadek, mój 
wujek, mój teść. Oddajemy im wszystkim wreszcie cześć, na którą już dawno 
zasłużyli.
Jednocześnie chciałbym się zwrócić do państwa z apelem o bardzo prostą rzecz. 
Oni w większości odeszli już na wieczną wartę. Czy nie moglibyśmy się pokusić 
o akcję przed wszystkimi cmentarzami, gdzie oni leżą, i upamiętnić ich na 
tablicach: ˝Tu spoczywają żołnierze Armii Krajowej, którzy odeszli na wieczną 
wartę˝. (Dzwonek) Takie tablice mogłyby się znaleźć przy tych miejscach 
spoczynku, gdzie oni leżą. Myślę, że to kosztowałoby niedrogo, a byłoby 
pamiątką dla nich, a przede wszystkim dla młodego pokolenia. Dziękuję. 
(Oklaski)"
182,Iwona Maria Kozłowska,KO,"Szanowna Pani Marszałkini! Wysoka Izbo! ˝Żołnierze Armii Krajowej! Daję wam 
ostatni rozkaz. Dalszą swą pracę i działalność prowadźcie w duchu odzyskania 
pełnej niepodległości państwa i ochrony ludności polskiej przed zagładą. 
Starajcie się być przewodnikami narodu i realizatorami niepodległego państwa 
polskiego. W tym działaniu każdy z was musi być dla siebie dowódcą˝ - tymi 
słowami 19 stycznia 1945 r. gen. Leopold Okulicki ps. Niedźwiadek wydał 
rozkaz rozwiązania Armii Krajowej, która była wyjątkowa nie tylko ze względu 
na swoją liczebność, ale także na skalę i różnorodność podejmowanych działań. 
Była to formacja, która działając konspiracji, pozostawała wierna legalnym 
władzom Rzeczypospolitej, stojąc na straży niepodległości i wolności naszego 
kraju. To właśnie dzięki AK udało się zjednoczyć rozproszone wcześniej siły 
zbrojne, tworząc organizację opartą na wartościach patriotyzmu i 
odpowiedzialności za losy Polski. (Dzwonek)
Ustanowienie Narodowego Dnia Pamięci Żołnierzy Armii Krajowej jest niezwykle 
ważnym krokiem w pielęgnowaniu naszej narodowej pamięci. Będzie to wyraz 
naszego szacunku i uznania dla ich niezłomności oraz odwagi. Pamięć o nich to 
nasz obowiązek wobec przyszłych pokoleń, by ich heroizm i poświęcenie na 
zawsze pozostały w sercach Polaków.
Szanowni Państwo! Jestem wnuczką partyzanta, który działał na terenie ziemi 
kieleckiej i jestem z tego bardzo dumna. Mój dziadek oddał życie za wolną 
Polskę. Bardzo dziękuję. (Oklaski)"
234,Dariusz Matecki,PiS,"Szanowna Pani Marszałek! Oczywiście zagłosuję za ustanowieniem narodowego 
dnia pamięci Armii Krajowej, ale kto jest wnioskodawcą? Wnioskodawcą są ci, 
którzy usuwają tablice Polski Walczącej, żołnierzy wyklętych, w tym żołnierzy 
Armii Krajowej, z budynków ministerstw. To wy jesteście za likwidacją IPN-u, 
który strzeże pamięci o Armii Krajowej i poszukuje szczątków żołnierzy Armii 
Krajowej, to wy jesteście za usuwaniem najważniejszych wydarzeń 
historycznych, w tym związanych z Armią Krajową, z programu nauczania - 
przecież Danuta Siedzikówna ˝Inka˝ miała wylecieć z programu. Z muzeum II 
Wojny Światowej wyrzuciliście rotmistrza Witolda Pileckiego. Warszawa Rafała 
Trzaskowskiego przywróciła al. Armii Ludowej, która mordowała żołnierzy 
wyklętych, w tym byłych żołnierzy AK. Ten sam Trzaskowski przeznaczył miliony 
na organizację Jolanty Gontarczyk - obecnie działa jako Jolanta Lange - o 
której mówi się w kontekście otrucia księdza Blachnickiego. Od roku paskudna 
komuna podnosi hardo łeb, bo im na to pozwoliliście. Przywracacie emerytury 
byłym esbekom, którzy w latach PRL, nawet jeszcze w latach 80. prześladowali 
byłych żołnierzy AK i ich rodziny. (Dzwonek)
I ostatnie. Wy walczycie z Bogiem i dążycie do coraz większego zniewolenia 
naszej ojczyzny. A tekst przysięgi Armii Krajowej brzmi: ˝W obliczu Boga 
Wszechmogącego i Najświętszej Maryi Panny, Królowej Korony Polski kładę swe 
ręce na ten Święty Krzyż, znak Męki i Zbawienia, i przysięgam być wierny 
Ojczyźnie mej, Rzeczypospolitej Polskiej, stać nieugięcie na straży jej 
honoru i o wyzwolenie jej z niewoli walczyć ze wszystkich sił - aż do ofiary 
życia mego˝. Dziękuję. (Oklaski)"
356,Dariusz Stefaniuk,PiS,"Szanowna Pani Marszałek! Wysoka Izbo! Chciałem powiedzieć, że dla mnie to 
jest dzień szczególny, dzień, w którym nad tą ustawą będziemy procedować - 
myślę, że będziemy ją uchwalać przez aklamację - dlatego że jestem wnukiem 
żołnierza Armii Krajowej, który za swoją działalność był zesłany na Sybir, do 
obozów, szczęśliwie wrócił. Zawsze mój dziadek opowiadał mi o wolnej Polsce, 
o tym, o co walczyli i za co walczyli żołnierze Armii Krajowej. Myślę, że 
wiele osób na tej sali ma takich przodków, ma takie korzenie. Dzięki temu 
ruch ˝Solidarności˝ i wolna Polska były i są możliwe. Dlatego bardzo dziękuję 
za to, że właśnie 14 lutego będziemy mogli uczcić tych ludzi, tych żołnierzy.
Chciałbym również zwrócić się do państwa, do Platformy Obywatelskiej, do 
Lewicy, abyście odstąpili od postulatu, który przez wiele lat głosicie, 
dotyczącego likwidacji Instytutu Pamięci Narodowej, który dba (Dzwonek) o 
pamięć o żołnierzach Armii Krajowej, o edukację o żołnierzach Armii Krajowej, 
o to, żeby przyszłe pokolenia wiedziały, kim byli żołnierze Armii Krajowej, 
ale również o to, żeby ich rodziny wiedziały, gdzie są ich szczątki. Dziękuję 
bardzo. (Oklaski)"
287,Małgorzata Pępek,KO,"Pani Marszałek! Wysoka Izbo! Ustanowienie Narodowego Dnia Pamięci Żołnierzy 
Armii Krajowej to szczególna okazja, abyśmy wszyscy jako naród zjednoczyli 
się w hołdzie dla Polek i Polaków, którzy z wielką odwagą stawiali czoła 
okupantowi. To dzień, w którym będziemy mogli wspólnie oddać cześć 
uczestnikom niezłomnej walki, którzy nie tylko marzyli o wolnej Polsce, ale 
także poświęcili swoje życie w imię idei. W dobie gdy coraz mniej jest 
żyjących weteranów, dla których pamięć jest nie tylko historią, ale i 
osobistym doświadczeniem, ustanowienie takiego dnia będzie wyrazem naszego 
szacunku i wdzięczności. Niech te obchody będą nie tylko refleksją nad 
przeszłością, ale także inspiracją do budowania przyszłości opartej na 
patriotyzmie, jedności i szacunku dla wartości, które legitymizują nas 
(Dzwonek) jako naród. Dziękuję bardzo. (Oklaski)"
486,Włodzimierz Tomaszewski,PiS,"Pani Marszałek! Wysoka Izbo! Zmiana ustrojowa w Polsce to przełom w latch 
1989 i 1990. I pytanie: Dlaczego debatujemy nad ustawą o upamiętnieniu 
żołnierzy Armii Krajowej w 2025 r.? Odpowiedź zawiera ta ustawa, a właściwie 
jej poszerzenie o fragment w art. 1, który odwołuje się do faktu, że 
żołnierze Armii Krajowej po II wojnie światowej byli prześladowani przez 
władze komunistyczne zależne od Związku Sowieckiego. Rota przysięgi żołnierzy 
Armii Krajowej przytaczana przez niektórych posłów jest tego potwierdzeniem. 
Historia jest taka, że właściwie całe lata 90. były dla tego upamiętnienia 
prawie że przekreślone.
Instytut Pamięci Narodowej był powołany w końcu lat 90. z wielką perturbacją. 
Pamiętacie państwo (Dzwonek), że prezes był powoływany po 2 latach od 
ustanowienia tego instytutu. Dlatego mamy dzisiaj kontynuację tego, że te 
wszystkie działania, jeżeli nie będą, można powiedzieć, utwierdzone 
istnieniem Instytutu Pamięci Narodowej, to mogą się okazać tylko i wyłącznie 
symboliczne, a nie praktyczne. Chodzi o upamiętnienie na żywo i cały czas 
przypominanie i badanie tego, co związane jest z wielkim dramatem, ale także 
i z wielkim zwycięstwem żołnierzy Armii Krajowej. Dziękuję."
21,Mateusz Bochenek,KO,"Bardzo dziękuję.
Pani Marszałek! Wysoka Izbo! Projekt ustawy, nad którą procedujemy, ma 
charakter szczególny, bowiem ustanowienie Narodowego Dnia Pamięci Żołnierzy 
Armii Krajowej jest wyrazem naszego szacunku, hołdu wobec tych, którzy 
walczyli, często przecież narażając, a nawet poświęcając swoje życie za 
Polskę. Dzisiaj o nich pamiętamy.
Chciałbym podziękować tym, którzy tę pamięć o wartościach kultywują. Mam na 
myśli członków Światowego Związku Żołnierzy Armii Krajowej. Pragnę z tego 
miejsca podziękować za współpracę prezesowi okręgu śląskiego Światowego 
Związku Armii Krajowej panu Janowi Musiałowi, prezesowi sosnowieckiego koła 
panu Stanisławowi Lisowi, bo także dzięki ich inicjatywie podejmowanych jest 
wiele działań. Również dzięki (Dzwonek) działalności społeczności szkolnych 
uruchamiane są kolejne szkolne kluby historyczne im. Armii Krajowej, a możemy 
się poszczycić, że właśnie w Sosnowcu jest ich najwięcej w skali całego 
kraju. Wszystkim tym, którzy tę pamięć kultywują, przekazują te wartości, 
chciałbym z głębi serca podziękować. Cześć i chwała bohaterom! (Oklaski)"
481,Krzysztof Piątkowski,KO,"Szanowna Pani Marszałek! Panie i Panowie Posłowie! Ustawa ustanawiająca 
Narodowy Dzień Pamięci Żołnierzy Armii Krajowej to oczywiście wyjątkowa 
okazja do oddania hołdu bohaterom, którzy walczyli o wolność Polski w 
najtrudniejszych czasach. To szansa na przypomnienie ich niezłomności i 
wartości, które wciąż inspirują kolejne pokolenia. To więcej niż symbol, to 
nasze zobowiązanie do pamięci. Narodowy dzień pamięci to będzie okazja, i 
powinna być okazja, żeby po tych mniej więcej 80 latach podziękować i docenić 
tych, którzy przez te lata o tę pamięć walczyli, choćby członków Światowego 
Związku Żołnierzy Armii Krajowej wspomnianych i wyróżnionych przez mojego 
przedmówcę pana posła Bochenka. Bardzo dziękuję wszystkim, którzy dzisiaj, po 
80 latach od tamtych wydarzeń wciąż dbają o pielęgnowanie tradycji 
patriotycznych, wciąż dbają o to, żeby odbywały się aktywności w polskich 
szkołach, wciąż dbają o to, żeby pojawiały się miejsca, w których mogą się 
gromadzić i mogą (Dzwonek) odbywać się uroczystości związane z kultywowaniem 
pamięci żołnierzy Armii Krajowej. Bardzo dziękuję. (Oklaski)"
372,Henryk Szopiński,KO,"Pani Marszałek! Wysoka Izbo! Nie będę zadawał pytań, lecz chcę wyrazić 
zadowolenie i poparcie dla projektu tej ustawy. Dobrze się stało, że poprzez 
ustanowienie państwowego święta, Dnia Pamięci Żołnierzy Armii Krajowej, 
będziemy mogli każdego roku oddawać hołd i cześć bohaterom walki 
niepodległościowej. Ale też trochę się dziwię, że pani poseł Koc się dziwi. 
Pani Koc się dziwi, że dopiero teraz nad tym projektem procedujemy. Wszak 
poprzednia ekipa, bardzo patriotycznie czujna i wzmożona, miała na to 8 lat. 
No ale cóż, lepiej późno niż wcale.
Chciałem podkreślić dodatkowo, że Armia Krajowa to przede wszystkim 
organizacja militarna, której głównym zadaniem było odtworzenie polskiej 
armii na czas otwartej walki o niepodległość. Ale była też niezwykle ważnym 
zjawiskiem społecznym, budującym naszą tożsamość narodową na następne trudne 
lata komunizmu. Śmiem twierdzić, że nie byłoby ˝Solidarności˝ i naszej 
dzisiejszej wolności bez ogromnych poświęceń i ducha wolności szeroko 
pojętego pokolenia Armii Krajowej. Cześć ich pamięci. Dziękuję bardzo. 
(Oklaski)"
488,Jarosław Krajewski,PiS,"Szanowna Pani Marszałek! Wysoka Izbo! To bardzo dobra inicjatywa, żeby 14 
lutego ustanowić Narodowym Dniem Pamięci Żołnierzy Armii Krajowej. Pamiętajmy 
o tym, że 1 marca obchodzimy Narodowy Dzień Pamięci Żołnierzy Wyklętych. 
Jeżeli Wysoka Izba postanowi, żeby oddać hołd i pamięć, i należną cześć 
bohaterom polskiego państwa podziemnego, bohaterskim żołnierzom Armii 
Krajowej, to będzie to bardzo wyraźny sygnał, kto był w ówczesnych latach 
bohaterem, a kto był katem. Bo pamiętajmy o tym, że wielu żołnierzy i 
dowódców Armii Krajowej poniosło śmierć, byli szykanowani w czasach Polski 
Ludowej. To też jest część naszej pamięci i warto o tym pamiętać - 
szczególnie zwracam się do posłów Platformy Obywatelskiej i Lewicy - wtedy, 
kiedy popierają oni byłych funkcjonariuszy UB i SB. (Dzwonek) Cześć i chwała 
bohaterom! Cześć ich pamięci! (Oklaski)"
224,Sebastian Łukaszewicz,PiS,"Zgadzam się, panie pośle, lepiej późno niż wcale, ale myślę, że ludzie, 
Polacy mogą mieć dysonans poznawczy, słuchając tego i czytając projekt 
zaproponowany przez was, ponieważ z jednej strony usuwacie pomniki, symbole 
Armii Krajowej, przywracacie esbekom emerytury. A myślę, że żeby zrozumieć 
historię Polski, niezwykle ważne jest to, żeby dowiedzieć się, kto 
współpracował z SB, a mianowicie, szanowni państwo, np. polityk Platformy 
Obywatelskiej Włodzimierz Cimoszewicz został zarejestrowany jako kontakt 
operacyjny wywiadu PRL jako TW ˝Carex˝.
Ryszard Sznepf, od 2024 r. chargé d’affaires we Włoszech z akredytacją na San 
Marino, którego żona prowadzi putinowskie programy w TVP Info - jego ojciec 
Maksymilian był żołnierzem wojskowej bezpieki, a matka Alicja - 
funkcjonariuszem Ministerstwa Bezpieczeństwa Publicznego.
Jolanta Lange, kiedyś Gontarczyk, TW SB ps. ˝Panna˝, ramię w ramię z 
prezydentem Warszawy Rafałem Trzaskowskim występowała w 2019 r. podczas 
Warszawskich Dni Różnorodności.
(Poseł Dariusz Matecki: Hańba!)
Rafał Trzaskowski przyznał 2 mln zł dofinansowania fundacji Jolanty Lange, 
m.in. na promocję LGBT.
Tomasz Nowak, poseł PO (Dzwonek), był 1 marca 1989 r. zarejestrowany przez SB 
z Konina jako kontakt operacyjny ps. ˝Aktor˝, pozyskany do sprawy o 
kryptonimie Pegaz. Materiały zniszczono. Można byłoby wymieniać bardzo długo 
wielu polityków Platformy z tej listy, ale niestety czas jest ograniczony. 
(Oklaski)
(Poseł Tomasz Piotr Nowak: Muszę się odnieść do tego.)"
381,Andrzej Śliwka,PiS,"Pani Marszałek! Wysoka Izbo! Rzeczywiście my jesteśmy oczywiście za tym 
projektem ustawy upamiętniającym żołnierzy Armii Krajowej. Zależy nam na tym, 
ażeby o Armii Krajowej było głośno wszędzie, nie tylko w Polsce. Ta ustawa 
ustanawiająca dzień upamiętniający żołnierzy Armii Krajowej z pewnością do 
tego się przyczyni, bo to jest nasza chluba. To są w historii Polski siły 
zbrojne polskiego państwa podziemnego, które zostały sformowane 14 lutego 
1942 r., a rozformowane 19 stycznia 1945 r. To są siły zbrojne, to są ludzie, 
którzy walczyli o Polskę, walczyli o to, żebyśmy żyli w wolnym państwie. To 
także były osoby, które były prześladowane po 1945 r. ze względu (Dzwonek) na 
swoje poglądy polityczne, za swoją chęć walki o wolną Polskę.
Mam jedno pytanie. Co prawda nie ma przedstawiciela rządu, ale widziałem, że 
jest pan wiceminister z Ministerstwa Klimatu i Środowiska. Chciałbym spytać 
na bazie właśnie tej propozycji, która została tu przedłożona, czy tablica 
upamiętniająca żołnierzy Armii Krajowej została już przywrócona na właściwe 
miejsce w Ministerstwie Klimatu i Środowiska. Czy nadal gdzieś tam leży w 
piwnicy pomiędzy szczotkami i innymi sprzętami do czyszczenia podłóg? Bo 
jeżeli mamy poważnie rozmawiać o żołnierzach Armii Krajowej, to powinniśmy na 
każdym etapie pamiętać i upamiętniać ich, a nie tylko w takiej wersji, którą 
państwo proponujecie. Dziękuję. (Oklaski)"
181,Bartosz Józef Kownacki,PiS,"Pani Marszałek! Wysoki Sejmie! To dobrze, że Sejm przypomniał sobie o 
bohaterach Armii Krajowej. Szkoda, że kilkadziesiąt lat za późno. Szkoda, że 
kilkaset tysięcy żołnierzy Armii Krajowej tego czasu nie doczekało. Byłem 
wychowywany w swoim domu rodzinnym właśnie w duchu pamięci o żołnierzach 
Armii Krajowej, w duchu pamięci o powstaniu warszawskim. Mój dziadek, już 
nieżyjący, śp. Józef Iwanicki wielokrotnie zabierał mnie na różnego rodzaju 
spotkania okolicznościowe, spotkania kombatantów. To były lata 90. Pamiętam, 
mówił o tym pan poseł Tomaszewski, jak wtedy ich hejtowano, jak 
powiedzielibyśmy dzisiejszym językiem, jak ich wyśmiewano, jak próbowano o 
nich zapomnieć, zamilczeć ich. Wówczas nie rozumiałem, czemu tak się dzieje, 
czemu kilkanaście lat trzeba czekać na coś tak oczywistego jak muzeum symbol, 
Muzeum Powstania Warszawskiego. Wtedy tego nie rozumiałem, a teraz to 
rozumiem. To było wówczas pokolenie 60-latków, 70-latków, ludzi w jesieni 
swojego życia, ludzi, którzy już nie chcieli robić karier politycznych, 
zawodowych, ale chcieli przekazać (Dzwonek) następnym pokoleniom Polskę, o 
jakiej marzyli i o jaką walczyli. Wówczas trzeba było to zamilczeć, bo to był 
niewygodny głos sumienia Polaków. Przepraszam, że tak późno to się stało. 
Cześć i chwała bohaterom! (Oklaski)"
418,Patryk Wicher,PiS,"Szanowna Pani Marszałek! Wysoka Izbo! Szanowni Państwo! To bardzo wyjątkowe 
środowisko dla naszej dumy, patriotyzmu, dla ciągłości państwa polskiego. To 
właśnie dzięki tej podziemnej armii państwo polskie istniało i wykonywało w 
podziemiu swoje obowiązki. To ci ludzie przelewający krew, oddający 
codziennie to, co najcenniejsze, ryzykujący swoim życiem, poświęcający swoje 
rodziny i nie tylko są tym zacierem, zalążkiem dzisiejszej wolności i naszej 
suwerenności. To ci ludzie są naszymi bohaterami.
Cieszę się, że wiele lat temu zaprosili mnie, młodego chłopaka, który 
pasjonował się historią, który wspierał te osoby, który chciał przywracać 
pamięć o nich, do współpracy. Cieszę się, że te osoby, kiedy jeszcze żyły, 
zrobiły mi ten wielki zaszczyt i uczyniły mnie członkiem Światowego Związku 
Żołnierzy AK, członkiem nadzwyczajnym, tym, który ma być kontynuatorem ich 
pamięci, kiedy oni odejdą z tego świata. Cieszę się, że są w tych 
organizacjach ich rodziny, wnuczęta, dzieci i inni młodzi ludzie (Dzwonek), 
którzy chcą pomagać w tej inicjatywie.
Pani Marszałek! Apeluję o jedną rzecz. Wesprzyjmy Instytut Pamięci Narodowej, 
żeby dostał dodatkowe środki na kultywowanie pamięci, prace naukowe, książki, 
albumy, konferencje, szkolenia, pomniki i tablice, które będą upamiętniały 
nie tylko tych najbardziej znanych, ale choćby takich jak mjr Zbigniew 
Obtułowicz. Pamiętajmy o naszych bohaterach. Cześć i chwała naszym polskim 
wspaniałym bohaterom! (Oklaski)"
25,Zbigniew Bogucki,PiS,"Szanowna Pani Marszałek! Wysoki Sejmie! W obliczu Boga Wszechmogącego i 
Najświętszej Maryi Panny Królowej Korony Polskiej kładę swe ręce na ten 
święty krzyż, znak męki i zbawienia - to jest pierwsze zdanie przysięgi, 
którą składali żołnierze Armii Krajowej. To zdanie bardzo wiele mówi o tym, 
jakimi żyli wartościami, za co chcieli umierać i dlaczego byli w stanie 
poświęcić za ten krzyż, za naszą ojczyznę swoje, często bardzo młode, życie.
Dzisiaj myślę, że powinniśmy zajrzeć w nasze serca, w nasze dusze, w nasze 
umysły. Co z tym zrobiliśmy? Mówię do nas wszystkich. Czy ten znak krzyża ma 
być dzisiaj wymazywany z przestrzeni publicznej? Bez względu na to, czy w 
Pana Boga wierzymy, czy tej wiary nie podzielamy, jest to (Dzwonek) symbol i 
znak wartości, na których możemy budować i powinniśmy budować naszą ojczyznę, 
tak jak robiło to pokolenie Armii Krajowej. Cześć i chwała bohaterom! Cześć 
pamięci żołnierzy Armii Krajowej! (Oklaski)"
478,Jerzy Meysztowicz,KO,"Pani Marszałek! Wysoki Sejmie! Chciałbym podziękować wszystkim posłom, którzy 
zdecydowali się na złożenie tego projektu. To bardzo ważne, żebyśmy czcili 
pamięć tych, którzy oddali życie, przelali swoją krew za naszą wolność. 
Chodzi o 14 lutego. Apeluję o to, żeby ten dzień co roku nie był tylko dniem 
pamięci, żebyśmy dbali o tych ludzi, którzy są wśród nas, którzy żyją, 
niewielu ich zostało, żebyśmy cały rok o nich pamiętali, a nie tylko 14 
lutego.
A do posła Łukaszewicza mogę powiedzieć tylko tyle, że są różne wystąpienia w 
Sejmie - mądre, niezbyt mądre, dowcipne. To było po prostu obrzydliwe. 
Dziękuję. (Oklaski)"
265,Tomasz Piotr Nowak,KO,"Pani Marszałek! Panie Ministrze! Panie Pośle! Do pana mówię, do pana, którego 
wystąpienie było jak wystąpienie esbeka. Ktoś, kto pomawia inne osoby, nie 
sprawdziwszy, jak wygląda rzeczywistość, tak naprawdę powiela materiały SB i 
staje się ramieniem zbrojnym Służby Bezpieczeństwa.
(Poseł Paweł Jabłoński: Wy macie esbeków...)
Szanowni Państwo! W 1989 r., 3 miesiące przed Okrągłym Stołem ktoś mnie 
wpisał, bo chciał sobie zrobić statystykę. Dochodzenie do prawdy, która jest 
prawdą rzeczywistą, zabrało mi 2 lata życia. Zabrało mi to 2 lata życia, a 
takie osoby jak pan nie przeczytają, że zapadł wyrok sądu, że było stanowisko 
IPN-u, które całkowicie mnie oczyściło.
(Poseł Dariusz Matecki: Nie na temat.)
Pan z tej mównicy powiela esbeckie kłamstwa. Pan i takie osoby jak pan są 
(Dzwonek) dla mnie jak typowe esbeckie narzędzia, które funkcjonują teraz. 
(Oklaski)"
2,Piotr Adamowicz,KO,"Dziękuję.
Pani Marszałek! Panie i Panowie Posłowie! Wczorajsze posiedzenie Komisja 
Kultury i Środków Przekazu, na którym procedowaliśmy nad projektem tejże 
ustawy, miało charakter merytoryczny i miałem nadzieję, że ta dyskusja w 
Sejmie będzie też miała charakter merytoryczny, że będzie ona poświęcona 
ustanowieniu święta państwowego dla bohaterów z Armii Krajowej, ale nagle 
niektórzy posłowie z tej oto strony przeszli na bardzo wysokie C z 
wycieczkami politycznymi, a nawet osobistymi, jak choćby ostatnio.
Ja naprawdę, panie pośle, nie wiem, pod jakim pseudonim był rejestrowany np. 
pan Kujda. Chyba pan kojarzy, o kogo mi chodzi. Naprawdę nie wiem, mnie to 
guzik obchodzi, szczerze mówiąc.
(Wypowiedź poza mikrofonem)
Chyba Kazimierz Kujda. W Narodowym Funduszu Ochrony Środowiska i Gospodarki 
Wodnej pracował.
(Poseł Sebastian Łukaszewicz: Ta lista jest bardzo długa, tylko czas akurat 
skończył się na nazwisku pana posła.) (Dzwonek)
Proszę pana, proszę państwa, ta dyskusja w pewnym momencie zaczęła 
przypominać ten fragment posiedzenia Komisji Kultury i Środków Przekazu, 
kiedy to niektórzy posłowie od was, z Prawa i Sprawiedliwości, nie bardzo 
wiedzieli, czym ta komisja się zajmuje. Oni przez długi czas byli święcie 
przekonani, że debatujemy na temat uchwały o ustanowieniu dnia pamięci 
żołnierzy Armii Krajowej, a nie ustawy, i zaczęli proponować jakieś poprawki, 
uzupełniać tekst. Dopiero kiedy zwróciłem uwagę, że zajmujemy się ustawą, a 
nie uchwałą, zrozumieli, czym się zajmują.
Podkreślam raz jeszcze. To, co państwo, co niektórzy z was mówili, zaczęło 
dokładnie przypominać przebieg wczorajszego posiedzenia Komisji Kultury i 
Środków Przekazu, kiedy niektórzy posłowie PiS nie widzieli, czym się 
zajmujemy.
Pan poseł, pan wiceminister Jacek Karnowski nie jest wiceministrem ochrony 
środowiska, drodzy państwo z Prawa i Sprawiedliwości...
(Poseł Andrzej Śliwka: No nie zauważył pan...)
...nie jest ministrem ochrony środowiska.
(Poseł Andrzej Śliwka: Ale jest wiceministrem.)
Jest wiceministrem funduszy i polityki regionalnej.
(Poseł Andrzej Śliwka: Ale siedzi tutaj wiceminister klimatu.)
Wicemarszałek Monika Wielichowska:
Panie pośle Śliwka, proszę nie pokrzykiwać.
Poseł Piotr Adamowicz:
Proszę, niech pan sprawdzi, jakie stanowisko zajmuje.
(Poseł Andrzej Śliwka: Ale siedzi tutaj wiceminister klimatu.) (Dzwonek)
Wskazywał pan na pana Karnowskiego.
Mało tego, pan Jacek Karnowski...
Wicemarszałek Monika Wielichowska:
Panie pośle, ja bardzo pana przepraszam.
Panie pośle Śliwka, do pana się zwracam. Zwracam panu uwagę, że zakłóca pan 
obrady Sejmu.
Proszę kontynuować.
Poseł Piotr Adamowicz:
Mało tego, pan Jacek Karnowski jako prezydent Sopotu raczył doprowadzić do 
tego, że w roku 1998 w miejscowości Sopot, w mieście Sopot powstał pomnik 
żołnierzy Armii Krajowej. To tak ? propos tego, co kto kiedy zrobił.
Przywołano tutaj też postać, wizerunek rtm. Pileckiego. Ja bardzo serdecznie 
zapraszam panią poseł Paluch, też pana posła Mateckiego do odwiedzenia 
Gdańska, Muzeum II Wojny Światowej.
(Poseł Dariusz Matecki: Pan poprowadzi, tak?)
I wiecie, na dziedzińcu przed Muzeum II Wojny Światowej, panie pośle, stoi na 
pokaźnym postumencie okazały pomnik rtm. Pileckiego.
(Poseł Dariusz Matecki: Jeszcze.)
Dodam, że święcił go osobiście metropolita gdański abp Leszek Sławoj Głódź.
(Poseł Dariusz Matecki: Kto to postawił?)
Państwo polskie.
Co do obchodów i przypominania światu roli Armii Krajowej, to jest Instytut 
Pamięci Narodowej, który dysponuje kilkusetmilionowym budżetem i z pewnością 
temu zadaniu podoła.
Kończąc, przypomnę, że Komisja Kultury i Środków Przekazu przyjęła projekt 
ustawy przez aklamację, bez awantur, bez emocji, bez wycieczek politycznych, 
bez wysokiego C. Jest mi po prostu przykro, że tu, na sali plenarnej, 
niestety co poniektórzy nie umieli się dostosować do powagi ustawy, nad którą 
procedujemy. Dziękuję uprzejmie. (Oklaski)"
207,Stanisław Lamczyk,KO,"Szanowna Pani Marszałek! Panie Ministrze! Szanowni Państwo! Przypadł mi 
zaszczyt przedstawienia w imieniu komisji klimatu i środowiska projektu 
ustawy o zmianie ustawy o rynku mocy, druki nr 927 i 928.
Zanim przedstawię całą ustawę ze zmianami, to chciałbym powiedzieć coś na 
temat rynku mocy. Rynek mocy ma na celu zapewnienie średnioterminowego i 
długoterminowego bezpieczeństwa dostaw energii elektrycznej do odbiorców 
końcowych, czyli zagwarantowanie odpowiedniego poziomu mocy w systemie, a 
także zapewnienie dodatkowego finansowania wytwórców energii. Wsparcie to z 
założenia ma pomóc w realizacji inwestycji w nowe jednostki wytwórcze. W 
prognozie pokrycia zapotrzebowania szczytowego na moc w latach 2016-2035 
Polskie Sieci Energetyczne oszacowały, że w ciągu 10 lat w Polsce wycofane 
może zostać od 10% do nawet 30% istniejącej mocy, co przy braku inwestycji 
modernizacyjnych oraz nowych jednostek wytwórczych konwencjonalnych źródeł 
energii może grozić powtórzeniem się sytuacji z lata 2015 r., kiedy wystąpiły 
braki w dostawie energii elektrycznej oraz spadek napięcia prądu 
dostarczanego do odbiorców przemysłowych.
Odpowiedzią polskiego rządu na takie zagrożenia bezpieczeństwa energii była 
ustawa o rynku mocy. Rozwiązanie to stworzone na wzór funkcjonujących w 
niektórych krajach europejskich rynku mocy polega na zobowiązaniu wytwórców 
do dostarczenia mocy bądź obniżenia jej zużycia przez jednostki, redukcji 
zapotrzebowania na wezwanie operatora sieci przesyłowej, którym jest PSE SA.
Ustawa o rynku mocy weszła w życie w styczniu 2018 r., a w lutym tego samego 
roku została zaakceptowana przez Komisję Europejską. Rynek mocy miał 
funkcjonować przez 10 lat, przy czym kontrakty już zawarte miały obowiązywać 
najpóźniej do końca 2037 r. Mechanizm zaczął działać na początku 2021 r. Jego 
celem było stworzenie systemu zachęt do budowy nowych mocy wytwórczych, 
modernizowania oraz niewycofywania istniejących mocy wytwórczych, a także 
promowania rozwoju usług redukcji zaopatrzenia, tzw. DSR. Dostawcę mocy 
wybiera się w aukcjach. Przedmiotem usług nie są dostawy energii, a obowiązek 
mocowy, czyli zobowiązanie dostawcy mocy do pozostawania w okresie dostaw w 
gotowości do dostarczania określonej mocy elektrycznej oraz do dostawy 
określonej mocy elektrycznej do systemu w okresach przywołania. Do 3 
listopada 2022 r. obowiązywało pojęcie ˝okres zagrożenia˝ - jest to pełna 
godzina, w której nadwyżka mocy dostępnej dla operatorów w procesach 
planowania dobowego pracy systemu jest niższa od wartości wymaganej, a więc 
jest to sytuacja, w której Polskie Sieci Energetyczne wzywają zakontraktowane 
jednostki rynku mocy do realizacji obowiązku mocowego.
Obowiązek mocowy realizuje się w zamian za wynagrodzenie proponowane do 
zakontraktowanej mocy, wypłaca je państwowa spółka Zarządca Rozliczeń SA, a 
pochodzi ono z płaconej przez wszystkich odbiorców energii elektrycznej tzw. 
opłaty mocowej. Pieniądze te przeznaczane są na modernizację istniejących 
jednostek wytwórczych, budowę nowych oraz jako rekompensata za straty 
wynikające z konieczności redukcji poboru mocy przez konsumentów. Ustawodawca 
zastosował też system kar, który ma gwarantować wysoką dyspozycyjność 
jednostek rynku mocy objętych umową mocową.
Chciałbym powiedzieć też, że ustawa ta jest z jednej strony notyfikacją 
europejskich zmian, ale z drugiej jest jak gdyby odzewem na kontrolę 
Najwyższej Izby Kontroli, która zauważyła dużo nieścisłości. I dlatego też ta 
ustawa jest zmianą w związku z tymi propozycjami, które zauważyła Najwyższa 
Izba Kontroli.
Najwyższa Izba Kontroli zauważyła, że interwencja państwa w ramach rynku mocy 
skutecznie zapewnia średnioterminowe bezpieczeństwo dostaw energii 
elektrycznej oraz poprawę niezawodności pracy Krajowego Systemu 
Energetycznego. Jednakże dotychczasowe efekty wskazują na ryzyko 
nieosiągnięcia tego celu w długoterminowej perspektywie ze względu na mały 
udział nowych i modernizowanych jednostek wytwórczych w aukcjach mocy. NIK 
zwracał również uwagę, że konstrukcja wynagrodzenia za wykonywanie obowiązku 
mocowego nie zapewniła jednak efektywności kosztowej tego mechanizmu. W 
latach 2021-2022 Polskie Sieci Energetyczne wypłaciły łącznie 633 mln zł 
brutto przedsiębiorcom, których jednostki wytwórcze rynku mocy pozostawały w 
przestoju technicznym ponad 8 godzin. Dlatego też te zmiany są właśnie w tej 
ustawie uwzględnione.
Jeżeli chodzi o samą ustawę, to trzeba powiedzieć, że do art. 1 mamy 31 
zmian, ale też mamy zmiany do art. 2, art. 3 art. 4 i art. 5. Do dnia 
przyznania przez Komisję Europejską odstępstwa, o którym mowa w art. 64 
rozporządzenia Parlamentu Europejskiego i Rady z dnia 15 czerwca w sprawie 
rynku wewnętrznego energii elektrycznej umowa mocowa zawarta w ramach aukcji 
uzupełniającej nie podlega wykonaniu. Ustawa wchodzi w życie po upływie 7 dni 
od niej ogłoszenia. Dziękuję, bardzo. (Oklaski)
(Przewodnictwo w obradach obejmuje wicemarszałek Sejmu Dorota Niedziela)"
360,Marek Suski,PiS,"Pani Marszałek! Wysoka Izbo! Panie Ministrze! Mam zaszczyt przedstawić 
stanowisko klubu Prawa i Sprawiedliwości wobec ustawy o zmianie ustawy o 
rynku mocy.
Szanowni Państwo! Moje wystąpienie podzielę na dwie części. Pierwsza będzie 
się odnosiła do samej idei ustawy rynku mocy, druga trochę uzupełni 
sprawozdanie. Pan poseł Lamczyk przedstawił dość obszerne sprawozdanie z prac 
komisji, ale jednak zabrakło w nim pewnego elementu mówiącego o sposobie 
organizacji pracy nad tym projektem.
Najpierw zacznę jednak od tego, że Prawo i Sprawiedliwość poprze projekt 
ustawy. On jest potrzebny, żeby stabilizować nasz rynek mocy, żeby dostawy 
były niezachwiane. Jak już pan sprawozdawca mówił, taka ustawa została 
wprowadzona przez rząd Prawa i Sprawiedliwości. Były pewne krytyki co do tego 
pomysłu - że jednak nie odstępujemy całkowicie od węgla, że jak dojdziecie 
państwo do władzy, to to się zmieni natychmiast, będzie lepiej, wszystko 
będzie zastąpione zieloną energią. Ale na szczęście, choć dopiero po roku 
rządzenia, doszliście do wniosku, że jednak cudów nie ma w gospodarce. A 
jeśli chodzi o inwestycje w energetykę, nawet odnawialną, macie opóźnienia. 
Przykładem może być zachwianie przy inwestycjach w elektrownie jądrowe. 
Doszliście do wniosku, że jednak może być tak - zgodnie z tym, co powiedziały 
Polskie Sieci Elektroenergetyczne - że po prostu zabraknie mocy w sieci i że 
trzeba jednak mimo wszystko korzystać z aktywów węglowych. Nie wiem, jak tam 
pani minister Urszula Zielińska, czy zawału nie dostała - nie przyszła na 
posiedzenie komisji - bo jej wizja zastąpienia węgla legła w gruzach przy tej 
ustawie. Ale na szczęście państwo przyjęliście ten projekt. Chociaż tempo 
pracy jest bardzo szybkie. Projekt 31 grudnia wpłynął do Sejmu. Szkoda, że 
tak późno. Dlatego też jest tak skrócony termin prac. Tutaj mowa jest o tym, 
że to jest dostosowanie do wykonania prawa Unii Europejskiej, a jednocześnie 
pani minister mówi, że trzeba będzie uzyskać zgodę, bo jest to odstępstwo od 
zasad działających w Unii Europejskiej. A więc myślę, że trochę na wyrost 
jest powiedziane, że to jest dostosowanie do wykonania prawa Unii 
Europejskiej. Chodziło o to, żeby pominąć regulaminowe zapisy, które 
wprowadziły to, że trzeba, by były 3 dni od sprawozdania, a minęło raptem 
kilka godzin, dlatego że wczoraj na posiedzenie komisji zwołane o godz. 
16.30, zgodnie z tym, co wyznaczył pan marszałek, niestety wasi posłowie nie 
przyszli. Nie było kworum, nie można było pracować nad tą ustawą. Przesunąłem 
posiedzenie na godz. 19.30, zgodnie z prośbą - pani minister Hennig-Kloska 
prosiła o takie przesunięcie. Też się nie stawili posłowie. Ściągani byli 
przez telefon, z trudem, gdzieś tam być może byli na jakichś imprezach. 
Przyszli i wreszcie udało się minimalne kworum znaleźć, przeprowadziliśmy ten 
projekt. Tak jak powiedziałem, jest on potrzebny dla bezpieczeństwa 
energetycznego naszego kraju i dzisiaj możemy nad nim debatować, jutro 
będziemy głosować. Dobrze by było, żeby rząd się jednak nie spóźniał z takimi 
ważnymi projektami, które decydują o naszym, można powiedzieć, podstawowym 
bycie egzystencjalnym.
Szanowni Państwo! Jeśli chodzi o sam projekt, było bardzo wiele poprawek. 
Były poprawki zgłoszone przez was, domyślam się, że poprawki rządowe, ale 
było też mnóstwo poprawek legislacyjnych. Mimo że projekt tak spóźniony, to 
jeszcze niedopracowany. Ale udało się go poprawić. Mam nadzieję, że rynek 
mocy zadziała i naszym obywatelom nie zabraknie energii. Być może dzięki temu 
rynkowi mocy też nie będziemy musieli... Wy chcecie wycinać polskie lasy, 
żeby stawiać niemieckie wiatraki, choć nie sądzę, żeby polska przyroda 
pokochała niemieckie wiatraki, bo drzewa chyba raczej wolą CO
2
, 
żeby móc produkować swoją masę drewnianą. Ale w związku z tą ustawą, szanowni 
państwo, mogę powiedzieć, że ona zabezpieczy przed tym, co niestety nam 
grozi, czyli chociażby po wyłączeniu bloków w Bełchatowie może zabraknąć 5 GW 
mocy. To wszystko skłania do tego (Dzwonek), żeby tego rodzaju ustawę przyjąć 
i żeby ona mogła nas chronić przed utratą dostępu do energii elektrycznej. 
Dziękuję rządowi, że się zreflektował, że jednak zielona energia nie jest w 
stanie nam zastąpić źródeł węglowych. Dziękuję bardzo."
125,Krzysztof Habura,KO,"Pani Marszałek! Wysoki Sejmie! Mam zaszczyt przedstawić stanowisko Klubu 
Parlamentarnego Koalicja Obywatelska wobec rządowego projektu ustawy o 
zmianie ustawy o rynku mocy, druk sejmowy nr 927. Celem projektowanej ustawy 
jest zapewnienie bezpieczeństwa energetycznego Polski w ramach mechanizmu 
rynku mocy w przypadku przewidywanych problemów z pokryciem zapotrzebowania 
na moc w systemie elektroenergetycznym kraju.
W 2019 r. rynek mocy został zmodyfikowany przepisami rozporządzenia 
Parlamentu Europejskiego i Rady Unii Europejskiej w sprawie rynku 
wewnętrznego energii elektrycznej, które to rozporządzenie wprowadziło wymogi 
dotyczące limitów emisji CO
2
. W następstwie powyższego konieczne 
było dostosowanie polskiego rynku mocy do wprowadzonych limitów emisji 
CO
2
, w konsekwencji czego od dnia 1 lipca 2025 r. jednostki 
wytwórcze emitujące powyżej 550 kg CO
2
/MWh nie będą posiadały 
zobowiązań ani nie będą otrzymywać płatności lub zobowiązań dotyczących 
przyszłych płatności w ramach mechanizmu zdolności wytwórczych. To 
ograniczyło znacząco zakres podmiotów, które konkurują w ramach aukcji rynku 
mocy, co może doprowadzić do braku pokrycia całego zapotrzebowania na moc, 
jakie będzie niezbędne do zapewnienia bezpieczeństwa dostaw energii.
Aby rozwiązać ten problem, proponuje się wprowadzenie dodatkowej tzw. aukcji 
uzupełniającej, w ramach której byłby możliwy udział jednostek wytwórczych 
emitujących powyżej 550 kg CO
2
/MWh i ich konkurowanie z 
pozostałymi podmiotami, które spełniają limit tej emisji.
Taką możliwość w ograniczonym czasie i pod rygorystycznymi warunkami daje 
rozporządzenie Parlamentu Europejskiego i Rady (UE) 2024/1747 z 13 czerwca 
2024 r. Aukcje uzupełniające będą w swej istocie przedłużeniem istniejących 
procesów rynku mocy i będą organizowane w przypadku, gdy po przeprowadzeniu 
pierwotnych procesów rynku mocy na dany rok dostaw zidentyfikowany problem z 
wystarczalnością zasobów wytwórczych nie zostanie rozwiązany, a fakt ten 
zostanie potwierdzony przez ocenę wystarczalności zasobów wytwórczych na 
poziomie krajowym i zostanie stwierdzona uzasadniona potrzeba zakupu 
dodatkowych mocy. W związku z tym projektodawca proponuje przeprowadzenie 
czterech aukcji uzupełniających na następujące okresy dostaw: druga połowa 
2025 r. - to jest aukcja półroczna oraz na lata dostaw 2026, 2027 i 2028 - to 
są aukcje roczne, które zostaną przeprowadzone z krótszym niż rok 
wyprzedzeniem względem momentu rozpoczęcia trwania obowiązku mocowego. Aukcje 
uzupełniające zapewnią zatem możliwość konkurencji między jednostkami 
wysokoemisyjnymi i niskoemisyjnymi, co może przełożyć się pozytywnie na ceny 
energii. Do udziału w akcjach uzupełniających po uprzedniej certyfikacji 
ogólnej będą uprawnione: istniejące jednostki wytwórcze, istniejące jednostki 
wytwórcze zagraniczne, jednostki DSR składające się z istniejących jednostek 
fizycznych, jednostki DSR składające się z istniejących jednostek fizycznych 
zagranicznych i jednostki DSR planowane. Jednostki DSR to odbiorcy energii, 
którzy w okresach zagrożenia systemu elektroenergetycznego dobrowolnie i 
czasowo redukują swoje zapotrzebowanie na energię.
Szanowni Państwo! To niezwykle ważna, potrzebna i oczekiwana dla 
bezpieczeństwa państwa ustawa. Klub Parlamentarny Koalicja Obywatelska będzie 
głosował za jej przyjęciem. Dziękuję. (Oklaski)"
171,Rafał Komarewicz,Polska2050-TD,"Pani Marszałek! Wysoka Izbo! Przypadł mi w udziale zaszczyt przedstawienia 
opinii klubu Polska 2050 - Trzecia Droga w sprawie projektu ustawy o zmianie 
ustawy o rynku mocy.
Szanowni Państwo! W dniu wczorajszym w późnych godzinach wieczornych posłowie 
Komisji do Spraw Energii, Klimatu i Aktywów Państwowych obradowali na temat 
tej ustawy. Ja tutaj chciałem się w dwóch słowach odnieść do mojego 
poprzednika, pana przewodniczącego Suskiego. Rozumiem taką trochę złośliwość 
? propos tych prac, bo pochwalenie rządu i prac może byłoby źle przyjęte 
przez pana szefa. Natomiast ja chciałem podziękować panu, panie 
przewodniczący, bo te obrady według mnie były bardzo sprawne, merytoryczne. 
Wszyscy zgadzaliśmy się co do tej ustawy, ponieważ nie dla wszystkich jest 
oczywiste, że było światło, jest światło i będzie światło. Gdyby nie takie 
właśnie ustawy jak ta o rynku mocy, mogłoby się okazać, że w pewnym momencie 
mamy blackout w Polsce, więc dobrze, że ten projekt ustawy sprawnie pan 
przeprowadził i dzisiaj mamy już sprawozdanie, a jutro będziemy nad tym 
projektem ustawy głosować.
Chciałbym tutaj też dwa słowa powiedzieć odnośnie do tych cudów 
gospodarczych. Nie ma cudów gospodarczych. Gospodarka to jest coś takiego, że 
się planuje. Oczywiście nie chciałbym, żeby tutaj też pan potraktował to jako 
wyrzuty, ale gdybyśmy wcześniej zaplanowali sprawy dotyczące odnawialnych 
źródeł energii, teraz mielibyśmy trochę inną sytuację. Oczywiście dobrze, że 
na dzień dzisiejszy zgadzamy się z tym, że nie możemy pozbawić Polaków i 
naszej gospodarki energii, i taką ustawę jak właśnie ta o rynku pomocy 
przyjmujemy. Pamiętajmy też o jednej rzeczy, co też jest ważne dla osób, dla 
których ekologia jest bardzo istotna, że to są aukcje uzupełniające. 
Oczywiście te przepisy, które mówią o tych 550 kg CO
2
/MWh są 
bardzo istotne, ale w tych aukcjach podstawowych większe szanse będą mieli ci 
wytwórcy, którzy ograniczają się z tą emisją. Natomiast dobrze, że wszyscy 
rozumiemy, że sytuacja jest taka, że nie jesteśmy w stanie w ciągu 1 roku czy 
2 lat zmienić jednostek wytwórczych w Polsce z węglowych całkowicie na OZE 
czy z węglowych na gazowe. Też to rozumie rząd i zaczynają to rozumieć 
niektórzy ministrowie, więc kierunek jest dobry.
Chciałbym tu powiedzieć, że klub Polska 2050 - Trzecia Droga oczywiście 
poprze tę ustawę. Oczywiście wiadomo, że wolelibyśmy, żeby wszystkie 
jednostki wytwórcze dostosowały się do tych wymogów prawa Unii Europejskiej, 
natomiast zdajemy sobie sprawę, że jeszcze przed nami jest dużo pracy, żeby 
to osiągnąć. Tak jak powiedziałem, klub Polska 2050 - Trzecia Droga poprze tę 
ustawę. Dziękuję ministerstwu, panu ministrowi Motyce, panu przewodniczącemu 
Suskiemu za to, że ten projekt ustawy tak szybko został przeprocedowany i z 
takim, powiedzmy, merytorycznym nastawieniem. Bardzo dziękuję. (Oklaski)"
417,Joanna Wicha,Lewica,"Pani Marszałek! Wysoka Izbo! Jako klub Lewicy zagłosujemy za rządowym 
projektem ustawy o zmianie ustawy o rynku mocy. Nasze poparcie wynika z 
przekonania, że państwo musi zadbać o to, żeby obywatelom nie zabrakło prądu. 
To poparcie dla zabezpieczenia dostępu do energii, a nie dla mechanizmu rynku 
mocy samego w sobie. Chcemy przypomnieć, że konieczność utrzymania tego 
mechanizmu to dowód na to, że transformacja energetyczna postępuje zbyt 
wolno. To zaniedbanie generujące koszty. Rynek mocy to cena za zaniedbania 
transformacyjne. Abyśmy w końcu mieli stały dostęp do taniego, czystego 
prądu, konieczne jest uruchomienie w Polsce elektrowni jądrowej. 
Odpowiedzialna polityka energetyczna, którą proponujemy jako Lewica, to 
sprawiedliwa zielona transformacja, która doprowadzi nas do miksu 
energetycznego atom plus OZE.
Zagłosujemy za procedowanym projektem, bo na lewicy to oczywiste, że państwo 
na pierwszym miejscu musi stawiać potrzeby ludzi, a stały dostęp do prądu to 
w XXI w. konieczność. Nie możemy więc blokować rozwiązania, które eksperci 
opisują jako konieczne, aby pokryć potrzeby energetyczne Polek i Polaków. 
Jednak ci sami eksperci przypominają, że nie możemy przedłużać funkcjonowania 
rynku mocy w nieskończoność. To mechanizm, który - podobnie jak bon 
energetyczny - maskuje objawy i pozwala nam funkcjonować, ale nie rozwiązuje 
problemu.
Zbyt powolna transformacja energetyczna to problem, który niesie za sobą 
różnorakie koszty. My na lewicy patrzymy dalekowzrocznie i widzimy, że 
sprawiedliwa zielona transformacja to konieczność. Dziś mamy jednak nadzieję, 
że nawet ta część klasy politycznej, która mniej docenia konsekwencje 
katastrofy klimatycznej, dostrzeże, że obok obniżenia emisji inwestycje w 
atom i OZE przyniosą szereg innych korzyści. Uruchomienie w Polsce elektrowni 
jądrowej w końcu pozwoli cieszyć się nam stałym dostępem do taniego prądu. 
Nie będzie już potrzebny ani rynek mocy, ani bon energetyczny. To nie czas na 
dyskusję ˝czy˝, to nawet nie jest czas na dyskusję ˝kiedy˝, bo odpowiedź jest 
oczywista: tak dla atomu, i to jak najszybciej. Elektrownia jądrowa to polska 
racja stanu i przy każdej dyskusji o energetyce będziemy o tym przypominać.
Nie zapominamy jednak na lewicy, że nawet najsłuszniejsze postulaty, póki nie 
zostaną zrealizowane, żadnych problemów nie rozwiążą, dlatego w trosce o 
nieprzerwane dostawy energii zagłosujemy, jak już powiedziałam, za 
procedowanym projektem. Jednak doraźne plastry to nie jest odpowiedzialna 
polityka energetyczna. Zachęcamy pozostałych koalicjantów do zdecydowanych 
działań i współpracy na rzecz sprawiedliwej zielonej transformacji. Niech 
rozpoczęta właśnie prezydencja Polski w Radzie Unii Europejskiej przyniesie 
działania na rzecz unijnego rynku mocy. Niech będzie to okazja do odważnych 
kroków w kierunku niskoemisyjnych, niezawodnych źródeł energii. Bo jak 
mówiłam, prawdziwe rozwiązanie problemu, który zmusił nas do dzisiejszej 
debaty, to uruchomienie elektrowni jądrowej. Dziękuję."
254,Krzysztof Mulawa,Konfederacja,"Pani Marszałek! Wysoka Izbo! Sympatyczne było, panie pośle Komarewicz, jak 
mówił pan o tych blackoutach, o tym, że tak się tego obawiacie, że musimy 
zadziałać. Ale przecież już od roku macie wszelkie instrumenty do tego, żeby 
pan już nigdy w życiu nie mówił o jakimkolwiek blackoucie. Zresztą takie same 
słowa mógłbym skierować do pana posła Suskiego z PiS-u, który rządził przez 8 
lat.
Kiedy wprowadzano rynek mocy, 8 lat temu, na portalu Polskiego Radia 24 
pisano, uwaga: Za rynek mocy zapłacimy wszyscy, ale dzięki temu znikną 
problemy z dostawami energii, które mogą się pojawić za kilka lat. Połowa 
tego cytatu jest prawdziwa, połowa jest nieprawdziwa. Zacznę od tego fałszu. 
Mamy już 2025 r., czyli prawie 8 lat od tej predykcji. Niestety przewidywania 
co do tego, że po wprowadzeniu rynku mocy problemy na rynku energii się 
skończą, skończą się problemy z produkcją i dostawą odpowiedniego wolumenu 
energii do polskich gospodarstw, okazały się fałszem, a nasza debata jest 
tego doskonałym potwierdzeniem. Co więc okazało się prawdą, szanowni państwo? 
Prawdą okazało się to, że my wszyscy płaciliśmy i płacimy za rynek mocy nomen 
omen na mocy podatku pana Mateusza Morawieckiego, który dla niepoznaki 
ówcześnie nazwał go opłatą mocową. W chwili obecnej w pełnej rozciągłości 
popiera to kolega pana Mateusza Morawieckiego pan premier Donald Tusk.
Naprawdę, szanowni państwo, problemów na rynku mocy nie rozwiążemy kolejnym 
podatkiem mocowym, chociażby on się tak nazywał. Przypominam, że z kieszeni 
polskiego podatnika w ciągu ostatnich kilku lat, od momentu wprowadzenia tego 
podatku, wyparowało kilka miliardów złotych, a według projektodawcy, jak 
czytamy w druku nr 927, w ciągu najbliższych 3 lat, 3,5 roku wyparuje 
dodatkowych 10 mld zł.
Polska energetyka przez ostatnie 20 lat jest raczona kolejnymi pomysłami 
PO-PiS-u. Chciałbym je przypomnieć. Dzisiaj musimy się ratować. A jakie 
mieliśmy aktywności PO-PiS-u? Zacznijmy od wspólnej porażki PO-PiS-u w 
kwestiach energetyki atomowej. Czy ktoś chciałby zaprzeczyć? Fakty nie 
zaprzeczą, więc rozumiem, że nikt nie chce teraz zabrać głosu. Dalej 
wyrzucenie w błoto czarnego polskiego złota, jakim jest węgiel, przez pana 
Sasina na mocy umowy społecznej. Brawo. Nie ma na sali bohatera, twarzy 
zielonego ładu w Polsce pana Mateusza Morawieckiego, ale jest przedstawiciel, 
kolega pani minister Hennig-Kloski i pani minister Urszuli Zielińskiej, które 
chcą budować wiatraki za oknami Polaków, ale również, jak się okazuje, w 
lasach państwowych.
Szanowni Państwo! To nie jest rozwiązanie. Jedyne rozwiązanie, do którego 
zachęcam - zachęcam, żeby pan premier Donald Tusk zdobył się na odwagę - 
jedyny właściwy pierwszy krok to odrzucenie w pełni zielonego ładu. Dziękuję. 
(Oklaski)"
422,Ryszard Wilk,Konfederacja,"Szanowna Pani Marszałek! Wysoka Izbo! Przy tej okazji chciałem zwrócić uwagę 
na inną rzecz, bo ta ustawa pokazuje jak na dłoni, że idziemy na zderzenie ze 
ścianą.
Gdyby Unia Europejska w czerwcu zeszłego roku nie zorientowała się, że 
przesadziła z polityką klimatyczną, to po 1 lipca tego roku siedzielibyśmy w 
tej Izbie po ciemku. Dlaczego? Ponieważ w 2019 r. Unia Europejska wymyśliła, 
że elektrownie, które chcą brać udział w aukcjach, nie mogą przekraczać 
wartości 550 kg za wytworzenie 1 MWh prądu elektrycznego. Co się okazuje? Że 
żadna elektrownia, która wytwarza prąd z węgla w Polsce, się na to nie łapie: 
ani opalana węglem brunatnym, ani opalana węglem kamiennym. Dlatego 
wprowadzono te aukcje uzupełniające, które warunkowo i tylko na 1 rok 
dopuszczają nasze elektrownie węglowe do aukcji. A co by się stało, gdyby ich 
już nie dopuszczono po 1 lipca? To, co powiedziałem, czyli siedzielibyśmy 
tutaj po ciemku.
I to nie jest sprawa, którą powinniśmy bagatelizować. W grudniu zeszłego roku 
słyszeliśmy już, że w południowo-zachodnich landach w Niemczech tamten 
dostawca czy dystrybutor energii wzywał do tego, żeby nie prać, nie gotować 
czy nie ładować samochodów elektrycznych, ponieważ były gigantyczne problemy 
z tym, że nie mieli akurat dobrych warunków do produkowania energii z 
odnawialnych źródeł. Ale to nie jest odosobniony przypadek, bo na naszej 
ziemi było tak samo. 6 listopada zeszłego roku między godz. 16 a godz. 19 
Polskie Sieci Elektroenergetyczne wezwały duże podmioty do ograniczenia 
zużycia prądu elektrycznego, żeby nie nastąpił blackout. Podobnie powodem 
była niska generacja z turbin wiatrowych, połączona z remontami niektórych 
bloków opalanych u nas węglem.
Szanowni Państwo! Likwidacja energetyki węglowej i przesiadanie się (Dzwonek) 
na OZE bez posiadania elektrowni atomowej to jest prosta droga do katastrofy 
zarówno energetycznej, jak i gospodarczej. Dziękuję bardzo. (Oklaski)"
216,Grzegorz Lorek,PiS,"Szanowna Pani Marszałek! Panie Ministrze! Wysoka Izbo! Polskie Sieci 
Elektroenergetyczne ogłosiły okresy przywołania na rynku mocy na środę 6 
listopada 2024 r. w godz. 16-19. Jest to spowodowane małą generacją energii w 
źródłach fotowoltaicznych i wiatrowych, remontami bloków węglowych i dużym 
zużyciem energii. Reakcja PSE wynika z faktu, że nadwyżka mocy wytwórczych 
ponad zapotrzebowanie odbiorców była istotnie niższa niż wymagane dla 
bezpieczeństwa pracy systemu 9%.
Panie Ministrze! Zamykacie Dolną Odrę, Jaworzno. Jak zamierza pan 
zrekompensować utraconą moc? Panie ministrze, jutro jest manifestacja 
energetyków z Dolnej Odry, z Jaworzna, Bełchatowa, Łazisk, Rybnika i Turowa. 
Czy zamierza pan ich przyjąć, wysłuchać? Co im pan ma do powiedzenia? 
Dziękuję."
254,Krzysztof Mulawa,Konfederacja,"Pani Marszałek! Wysoka Izbo! Panie Ministrze! Mam krótkie pytanie. Kompletnie 
nie rozumiem wypowiedzi, które mówiły o tym, że ta ustawa jest 
niekontrowersyjna, że właściwie wszystkie kluby parlamentarne powinny wespół 
w zespół poprzeć ten projekt, a posłowie i posłanki powinni podnieść rękę. 
Naprawdę kompletnie nie rozumiem, dlaczego nie ma nic kontrowersyjnego w tym, 
że musimy się jako kraj ratować takimi aukcjami. To oznacza, że wszyscy 
chcecie zawiesić na masztach swoich klubów parlamentarnych białą flagę. 
Konfederacja nie reprezentuje takiego podejścia.
Mam pytanie do pana ministra w związku z tezą, którą tutaj wysnuwam. Panie 
ministrze, czy rozpatruje pan - albo może w ministerstwie pana szefowa 
rozpatruje - poważne zajęcie się tym tematem? Nie chodzi o drogę na skróty, 
jaką jest ta ustawa, ale o poważne zajęcie się tym, co gromadzi nad Polską 
czarne chmury (Dzwonek), czyli zielonym ładem. Jakie jest oficjalne 
stanowisko, panie ministrze? Dziękuję."
182,Iwona Maria Kozłowska,KO,"Szanowna Pani Marszałek! Wysoka Izbo! Panie Ministrze! W związku z pilnie 
procedowaną ustawą o rynku mocy energetycznej mam dwa bardzo konkretne 
pytania. A mianowicie: Od kiedy będą naliczane wartości na rachunkach 
odbiorców końcowych energii i jakie będą to wartości? I drugie pytanie: Czy 
ustawa zmieniająca warunki używania kotłów węglowych do 2028 r. nie zahamuje 
wymiany kotłów na niskoemisyjne? Dziękuję bardzo."
265,Tomasz Piotr Nowak,KO,"Pani Marszałek! Panie Ministrze! Wysoka Izbo! Można zaklinać rzeczywistość, 
ale fakty są takie, że musimy zapewnić bezpieczeństwo energetyczne Polski po 
2030 r., które jest niestety w stanie zagrożenia. W związku z tym 
potrzebujemy stabilizacji chociażby w sprawie energetyki opartej na 
gazowo-parowych rozwiązaniach, a tymczasem w ostatnich aukcjach, które były w 
grudniu, gaz przepadł.
Stąd mam pytanie: Panie ministrze, czy nie należy oddzielnie zrobić aukcji 
dla gazowo-parowych rozwiązań, wyłączając z nich DSR-y? Bo DSR-y w naturalny 
sposób wydają się tańsze i będą zawsze konkurowały. A jednak DSR nie 
zabezpieczy nam stabilizacji systemu, bo stabilizację systemu może zapewnić 
właśnie źródło gazowe.
Panie Pośle Mulawa! Chciałoby się, ale rzeczywistość jest taka, jaka jest. 
(Dzwonek)
(Poseł Witold Tumanowicz: To wy się kłócicie z rzeczywistością.)
Ona jest trudna i musimy podejmować trudne decyzje, a nie decyzje 
nierealistyczne. Węgla pan nie obroni, węgiel po prostu przegrywa. A gdybyśmy 
my teraz postawili na węgiel, to nie dość, że poszlibyśmy w kierunku 
klimatycznego skansenu, to jeszcze poszlibyśmy w kierunku gospodarczego 
skansenu. (Oklaski)
(Poseł Dariusz Matecki: Do psychiatry idźcie lepiej.)"
399,Witold Tumanowicz,Konfederacja,"Pani Marszałek! Wysoka Izbo! Na stronie rządowej, zacytuję, jest zapis: 
Wprowadzenie przez Unię Europejską limitu emisji CO
2
na rynku mocy 
ograniczyło liczbę podmiotów, które konkurują w ramach aukcji. Sytuacja ta 
może doprowadzić do braku pokrycia całego zapotrzebowania na moc, jakie jest 
niezbędne do zapewnienia bezpieczeństwa dostaw. Czy to nie jest przyznanie 
się do katastrofy, do kompromitacji polityki klimatycznej, tego szaleństwa 
dekarbonizacji? Ta wasza polityka to najpierw na rympał dekarbonizować, a 
potem będziemy po ciemku szukać alternatywnych źródeł energii, ale 
najprawdopodobniej będziemy musieli kupować ją z zagranicy, dopóki nie 
wybudujemy elektrowni, oczywiście jądrowej, którą oczywiście my jako 
Konfederacja popieramy.
Chciałbym zapytać pana ministra, który tutaj siedzi, o to, w jakim punkcie 
jesteśmy, jeśli chodzi o budowę elektrowni jądrowej. Dziękuję. (Oklaski)"
360,Marek Suski,PiS,"Pani Marszałek! Panie Ministrze! Mam pytanie do pana ministra: Czy rząd 
wystąpi o zawieszenie opłat za emisję CO
2
? Dzisiaj one stanowią 
ponad 50% ceny energii. Tylko Polska jest za to karana, że mamy węgiel, a 
inni tego węgla nie mają.
I kolejne pytanie, czy to prawda, że w ramach walki z CO
2
zamierzacie wycinać lasy, które właśnie pochłaniają CO
2
, żeby 
stawiać wiatraki, przy których produkcji, można powiedzieć, jest wielki ślad 
węglowy. To jest po prostu zaprzeczenie logice. Czy chcecie zamienić polskie 
roślinne lasy państwowe w plastikowo-stalowe, wiatrakowe niemieckiego 
Siemesa? Bo tu nie ma interesu polskiego, nie ma interesu ekologicznego, jest 
tylko interes niemiecki. Czy wreszcie ten rząd zacznie patrzeć na interesy 
polskie przez polski pryzmat, a nie niemiecki? Dziękuję bardzo."
85,Krzysztof Gadowski,KO,"Szanowna Pani Marszałek! Panie Ministrze! Wysoka Izbo! Panie ministrze, ta 
ustawa wprowadza cztery aukcje roczne i jedną aukcję półroczną. Pytanie do 
pana, czy nie lepsze byłoby zorganizowanie zblokowania tych aukcji, żeby 
przedsiębiorstwa energetyczne, które muszą rzeczywiście przeprowadzać 
przetargi, ba, muszą dodatkowe środki, nakłady przeznaczyć na wejście w tę 
działalność, muszą wygospodarować środki i czas na przygotowanie tych 
przetargów. Czy nie lepsze byłoby dla systemu, gdyby można było jedną aukcją 
albo kilkoma, ale nie aż tyloma, które są wyraźnie tam wyznaczone co roku... 
Co stoi na przeszkodzie, żebyśmy to zrobili, i czy w ogóle państwo 
zamierzacie po tych pierwszych aukcjach rozważyć taką możliwość? Dziękuję 
bardzo. (Oklaski)"
234,Dariusz Matecki,PiS,"Szanowna Pani Marszałek! Serdecznie zachęcam wszystkich mieszkańców Warszawy, 
ale nie tylko, do tego, żeby jutro o godz. 12 przyjść pod siedzibę PGE 
Polskiej Grupy Energetycznej przy ulicy Mysiej 2 na protest ˝Solidarności˝, 
na protest energetyków, protest górników, którzy chcą złożyć dwie petycje.
Pierwsza jest adresowana do zarządu PGE. Związkowcy domagają się w niej m.in. 
natychmiastowego wycofania się z decyzji o przyspieszonej likwidacji 
elektrowni Rybnik i elektrowni Dolna Odra w Gryfinie. Tak naprawdę jej 
likwidacja jeszcze w tym roku czy ograniczenie zatrudnienia spowoduje totalną 
zapaść Gryfina i okolicy, bo tam zatrudnionych jest łącznie z firmami 
zewnętrznymi prawie 2000 ludzi.
Druga petycja skierowana do MAP-u kontrolującego PGE zawiera żądanie 
interwencji resortu w związku z ogłoszonymi przez władze obu spółek zamiarami 
likwidacji elektrowni węglowych. Mam nadzieję, że zarówno zarząd PGE, jak i 
minister (Dzwonek) aktywów państwowych przyjmą ˝Solidarność˝ i będą z nimi 
normalnie rozmawiać, a nie tak jak dotychczas.
I jeszcze na koniec: likwidacja polskiego węgla, likwidacja kopalni, 
elektrowni to jest barbarzyństwo, to jest niszczenie naszej gospodarki przez 
Unię Europejską. To jest draństwo.
(Wypowiedź poza mikrofonem)
Proszę być cicho. To taka chwila przypomnienia.
(Poseł Krzysztof Gadowski: Przypominam panu posłowi tylko...)
(Poseł Tomasz Piotr Nowak: Zlikwidowaliście 14 elektrowni.)"
422,Ryszard Wilk,Konfederacja,"Bardzo dziękuję.
Pani Marszałek! Szanowni Państwo! Problem z energetyką odnawialną, oprócz, 
powiedzmy, jej wątpliwej taniości, jest taki, że tej energii nie da się 
magazynować. W momencie, gdy nie świeci słońce albo nie wieje wiatr, odpalamy 
elektrownie węglowe. W tej chwili 75% generowanej mocy w kraju mamy właśnie z 
elektrowni węglowych. Aukcje, które teraz będą wyjątkowo przedłużone, to będą 
aukcje, które są przedłużone na rok, tak wynika z tej ustawy, i później 
elektrownie węglowe nie będą mogły już startować w aukcjach. A to właśnie w 
takich momentach jak teraz Turów, Bełchatów, Opole - te elektrownie ciągną 
całą naszą sieć elektroenergetyczną.
I tutaj pytanie do pana ministra: Czym będziemy bilansować wtedy nasz system 
elektroenergetyczny, jeżeli nasze elektrownie węglowe nie będą mogły już 
startować w tych aukcjach? Bardzo dziękuję."
282,Urszula Pasławska,PSL-TD,"Szanowni Państwo! Wysoka Izbo! Tu i teraz najważniejsze jest bezpieczeństwo 
Polski, także bezpieczeństwo energetyczne. Dlatego klub Polskiego Stronnictwa 
Ludowego popiera projekt ustawy o zmianie ustawy o rynku mocy, który 
gwarantuje stabilność energetyczną kraju do roku 2029.
Przedłożony projekt zakłada pomoc dla elektrowni węglowych w ramach rynku 
mocy po 1 lipca br. i jest odpowiedzią koalicyjnego rządu na wymogi 
wynikające z rozporządzenia Parlamentu Europejskiego i Rady UE 2019/943. 
Zgodnie z rozporządzeniem jednostki emitujące powyżej 550 kg CO
2
na MWh, jakimi są elektrownie węglowe, od 1 lipca 2025 r. nie mają obowiązku 
uczestniczenia w mechanizmie rynku mocy i nie mogą już z tego tytułu liczyć 
na płatności. Tyle że w naszym kraju realnie grozi to wstrzymaniem dostaw 
prądu. Ponieważ polska energetyka w odróżnieniu od większości państw Unii 
wciąż jest oparta na węglu, w całym roku 2023 Polska jako jedyne państwo 
członkowskie wytwarzało ponad połowę energii elektrycznej z węgla, gdy 
średnia unijna to jedynie niewiele ponad 12%.
Dlaczego? Odpowiedź jest prosta: to skutek fatalnej polityki energetycznej 
naszych poprzedników, ich walki z wiatrakami i innymi odnawialnymi źródłami 
energii, inwestowania w przestarzałe technologie węglowe oparte m.in. na 
węglu rosyjskim, czego najlepszym symbolem jest zmarnotrawienie 2 mld zł w 
Ostrołęce. Teraz trzeba jednak jak najszybciej znaleźć wyjście z sytuacji. 
Musimy więc w trybie ratunkowym przyjąć przedłożoną ustawę gwarantującą 
przedłużenie wsparcia elektrowniom węglowym w celu zapewnienia ciągłości 
dostaw prądu, czyli zabezpieczenia stabilności całego systemu 
elektroenergetycznego w Polsce. Ten projekt ma kluczowe znaczenie także dla 
polskiej gospodarki. Truizmem jest stwierdzenie, że dobrze funkcjonujący 
system elektroenergetyczny jest podstawą nie tylko bezpieczeństwa 
energetycznego, ale także gospodarczego. Stabilne dostawy energii przekładają 
się na jej stabilne ceny, co z kolei stanowi warunek rentowności każdego 
przedsiębiorstwa. To kolejny argument za jak najszybszym procedowaniem i 
wejściem projektu w życie.
Oczywiście dyskusja nad stabilną przyszłością polskiej energetyki dopiero się 
zaczyna. Zgodnie z przedłożonym projektem większość kontraktów pomocowych w 
ramach rynku mocy dla elektrowni węglowych wygaśnie w 2029 r. Pozostało zatem 
5 lat na rzetelne analizy struktury rynku mocy w Polsce, na dostosowanie do 
szybko zmieniających się realiów. Obecna formuła wspiera magazyny energii i 
systemy DSR, ale może być niekorzystna dla elektrowni gazowych. Należy więc 
jak najszybciej rozpocząć dyskusję, która pozwoli wypracować optymalne 
rozwiązania w obliczu zmieniających się wymagań klimatycznych oraz rosnących 
potrzeb energetycznych Polski.
Reasumując: szybkie wejście tego projektu w życie jest kluczowe dla 
zapewnienia ciągłości dostaw energii, stabilności cen oraz bezpieczeństwa 
całej polskiej gospodarki. Przyjmując projekt, zrobimy ważny krok w kierunku 
budowy stabilnego i nowoczesnego systemu energetycznego w Polsce."
452,Jarosław Zieliński,PiS,"Pani Marszałek! Wysoki Sejmie! Mam przyjemność przedstawić stanowisko Klubu 
Parlamentarnego Prawo i Sprawiedliwość w sprawie projektu ustawy o zmianie 
ustawy o udzielaniu cudzoziemcom ochrony na terytorium Rzeczypospolitej 
Polskiej, zawartego w druku nr 924.
Od połowy 2021 r. trwa zorganizowana przez białoruski reżim Aleksandra 
Łukaszenki, we współpracy z władzami putinowskiej Rosji i międzynarodowymi 
grupami przestępczymi, zinstrumentalizowana presja migracyjna na granicy 
Polski z Białorusią, której celem jest destabilizacja sytuacji wewnętrznej w 
naszym kraju i w Unii Europejskiej. Skutki masowych ataków na polską granicę 
państwową zostały ograniczone dzięki działaniom i postawie polskich 
funkcjonariuszy Straży Granicznej, Policji i innych służb, żołnierzy Wojska 
Polskiego oraz dzięki szybkiej budowie przez rząd Prawa i Sprawiedliwości 
zapory granicznej, niestety przy sprzeciwie ówczesnej opozycji. Aktualnie od 
obecnego rządu oczekujemy informacji o efektach uszczelniania tej zapory i 
systemu monitorowania prób nielegalnego przekraczania granicy. Imigranci, 
którym udało się przekroczyć granicę państwową wbrew przepisom prawa, często 
prowadzeni i instruowani przez aktywistów różnych organizacji, medialnie 
wspierani przez niektórych celebrytów, składają wnioski o udzielenie im 
ochrony międzynarodowej, często bez posiadania żadnych dokumentów, a więc są 
trudności z ustaleniem ich prawdziwej tożsamości, a ich celem jest 
przedostanie się do krajów Europy Zachodniej. Zawrócenie ich do krajów 
pochodzenia ani readmisja na Białoruś nie są możliwe, a zanim ich wnioski o 
ochronę międzynarodową zostaną rozpatrzone w otwartych ośrodkach dla 
cudzoziemców, gdzie przebywają, nie ma po nich śladu. Powstaje w ten sposób 
powtarzalny mechanizm zachęcający kolejnych migrantów do forsowania granicy 
Polski jako pierwszego od wschodu, od Białorusi kraju Unii Europejskiej. 
Tylko w 2024 r. po przekroczeniu granicy z Białorusią wbrew przepisom prawa 
złożono 2428 wniosków o przyznanie ochrony międzynarodowej dla 2512 
cudzoziemców. To jest tak, jakby ktoś włamał się do naszego domu czy 
mieszkania i zażądał prawa do zamieszkania w nim i opieki, a potem, 
niezadowolony z tej opieki, przeniósł się również nielegalnie do uśpionego 
sąsiada, bo on jest bogatszy. Szanowni państwo, paradoks przepisów 
interpretowanych w kontekście konwencji genewskiej, jej późniejszych 
protokołów, polega na tym, że osoby ubiegające się o ochronę międzynarodową 
mają prawo do pozostawania na terytorium państwa, w którym złożyły wniosek o 
udzielenie tej ochrony, aż do momentu rozstrzygnięcia tego wniosku, bez 
względu na to, w jaki sposób zainteresowany przekroczył granicę państwową, 
nawet jeśli wiązało się to z użyciem przemocy czy niszczeniem infrastruktury 
granicznej. W tym przypadku prawo azylowe jest więc wykorzystywane do 
destabilizacji sytuacji wewnętrznej w Polsce i przerzutu nielegalnych 
migrantów do innych krajów Unii Europejskiej.
Projekt ustawy zawarty w druku nr 924 ma takim praktykom przeciwdziałać. Rada 
Ministrów będzie mogła wprowadzić na określonym odcinku granicy czy obszarze 
- tutaj trzeba to wyjaśnić, bo i to, i to pojęcie się pojawia - czasowe 
ograniczenie prawa do złożenia przez takich cudzoziemców wniosku o udzielenie 
ochrony międzynarodowej. Projekt przewiduje przy tym pewne wyjątki, które 
można określić jako humanitarnie wrażliwe: małoletni bez opieki, kobiety 
ciężarne, osoby chore i starsze, uchodźcy przed prześladowaniami. Tu, panie 
ministrze, będziemy podczas prac komisji bardzo mocno tego pilnować, żeby nie 
zablokować drogi emigrantom, uchodźcom politycznym z Białorusi prześladowanym 
przez reżim do złożenia w tym okresie zawieszenia wniosków o ochronę 
międzynarodową, o azyl w Polsce.
Można wstępnie ocenić, że przepisy projektu ustawy zmierzają więc we 
właściwym kierunku, chociaż są dalece niewystarczające i wymagają jeszcze na 
pewno szczegółowych analiz. Nie rozwiążą zapewne głównego problemu, jakim 
jest nielegalne, przestępcze i siłowe przekraczanie granicy Rzeczypospolitej 
Polskiej w ramach prowadzonej przez Białoruś i Rosję wojny hybrydowej, której 
instrumentem jest przestępcza, brutalna presja migracyjna. Trzeba będzie 
odpowiedzieć na szereg pytań, które postawimy pewnie jeszcze dzisiaj w czasie 
tej dyskusji, a także będziemy chcieli je postawić podczas prac w komisji. Bo 
przecież z racjonalnego punktu widzenia, tak na zdrowy rozum to organy 
państwa polskiego nie tylko w określonym czasie, ale w ogóle nie powinny 
przyjmować jakichkolwiek wniosków od cudzoziemców, którzy przekroczyli naszą 
granicę państwową wbrew przepisom prawa. Wobec tego, że regulacje 
międzynarodowe, o których wspomniałem, na to nie pozwalają, należy szukać 
rozwiązań, które chociaż w części mogą się przyczynić do poprawy obecnej 
sytuacji zagrażającej państwu i społeczeństwu.
Panie Ministrze! Jedno z takich pytań to choćby takie: Jaki sposób 
przekroczenia granicy państwowej wbrew przepisom prawa będzie tolerowany w 
okresie ograniczenia prawa do złożenia wniosku o ochronę międzynarodową w 
odniesieniu do cudzoziemców, o których mowa w art. 33b ust. 2 (Dzwonek) - to 
są przypadki humanitarnie wrażliwe - w kontekście ust. 3, który wyklucza 
tych, którzy przekroczyli granicę z użyciem przemocy? Czy nie powstanie 
zachęta do torowania drogi jednym przez drugich, że jedni złamią prawo, 
zaatakują graniczną infrastrukturę...
Wicemarszałek Dorota Niedziela:
Dziękuję bardzo.
Poseł Jarosław Zieliński:
Już kończę, pani marszałek.
...a drudzy z tego skorzystają i dostaną właśnie tę furtkę, tę ścieżkę, którą 
przewiduje ustawa?
Klub Parlamentarny Prawo i Sprawiedliwość deklaruje dalszą merytoryczną pracę 
nad projektem ustawy dla bezpieczeństwa państwa i obywateli. (Oklaski)"
83,Konrad Frysztak,KO,"Dziękuję.
Pani Marszałek! Panie Ministrze! Szanowni Państwo! Przypadł mi w udziale 
zaszczyt podzielenia się z państwem opinią klubu Koalicji Obywatelskiej - 
Platformy Obywatelskiej, Nowoczesnej, Zielonych, Inicjatywy Polskiej na temat 
ustawy o udzieleniu cudzoziemcom ochrony na terytorium Rzeczypospolitej 
Polskiej.
Szanowni Państwo! Od początku wojny w Ukrainie destabilizacja putinowskiej 
Rosji i łukaszenkowskiej Białorusi powoduje, że nie tylko nasz kraj, ale cała 
Unia Europejska są destabilizowane przez te dwa reżimy nielegalnie 
przywożonymi do Rosji, dalej do Białorusi, a później przerzucanymi, 
szmuglowanymi na terytorium Unii Europejskiej, przede wszystkim Polski, 
nielegalnymi migrantami. Ci nielegalni migranci, którzy płacą za to, by móc 
być tutaj dostarczeni, niejako budują ten biznes Putina i Łukaszenki. 
Niestety przez ostatnie lata ta ilość prób nielegalnego przekroczenia granicy 
wynosi ponad 110 tys. To jest niewyobrażalna skala, która powoduje nie tylko 
zagrożenie dla naszego kraju, destabilizację, ale również stanowi konkretne 
zagrożenie dla konkretnych ludzi, dla żołnierzy, dla funkcjonariuszy Policji 
i Straży Granicznej.
Niestety trzeba powiedzieć jasno, że mur na granicy był dziurawy. Od samego 
początku mówiliśmy, że ten mur nie wystarczy, jeśli nie pójdą za tym 
rozwiązania legislacyjne i również tzw. systemy dozoru parametrycznego. Mamy 
dzisiaj sytuację, że w końcu, po wielu latach oczekiwań - to, z czym nie 
radził sobie rząd Prawa i Sprawiedliwości - mamy projekt ustawy, który 
spowoduje, że będziemy mogli ograniczyć możliwość zgłaszania wniosków o azyl, 
a co za tym idzie - wytrącimy podstawowe narzędzie Putinowi i Łukaszence 
zachęcające tych ludzi do tego, że będą mogli po nielegalnym przekroczeniu 
granicy zalegalizować tutaj swój pobyt. To jest rozwiązanie, na które 
czekaliśmy od długiego czasu i o którym również mówiliśmy. Warto zwrócić 
uwagę, szanowni państwo, że na takie rozwiązanie zdecydowała się już w 
połowie ubiegłego roku Finlandia. Takie rozwiązanie już tam funkcjonuje.
Trzeba powiedzieć, że prawo do azylu przez Putina i przez Łukaszenkę jest 
traktowane do granic absurdu instrumentalnie. Nawet te zdjęcia pokazywane 
przez Straż Graniczną, że ktoś ma zdjęcie z napisaną kartką, wyglądają wręcz 
jak coś specjalnie zainscenizowanego, wyreżyserowanego przez te reżimy, by ci 
ludzie umownie spełniali jakieś kryterium. Musimy z tym skończyć, mówiąc 
wprost, wytrącić narzędzie tym dwóm autorytarnym przywódcom, którzy 
wykorzystują je do walki z Polską, z Unią Europejską.
Szanowni Państwo! Garść albo może nie garść, krótka informacja o poparciu 
tego projektu przez Polki i Polaków. Według badania Instytutu Badań Pollster 
dla TVP Info 54% ankietowanych popiera to rozwiązanie. Mówiąc wprost, dziś 
każdy odpowiedzialny polityk, odpowiedzialny za kraj, za współobywateli, za 
funkcjonariuszy Policji, Straży Granicznej, wojska, powinien poprzeć ten 
projekt ustawy, bo jest to kolejny krok po ustawie o ochronie ludności 
cywilnej i obronie cywilnej, który będzie miał ogromny wpływ na 
bezpieczeństwo i przyszłość naszego kraju. To bardzo ważne, bo reżim Mińska i 
Moskwy musi w końcu zrozumieć, że w Polsce zmieniła się polityczna 
rzeczywistość, że nie ma pobłażania i nie ma przymykania oka na to, co dzieje 
się na granicy. Wręcz przeciwnie, chcemy się bardzo mocno tym działaniom 
przeciwstawić. I być może PiS-owi, który tak głośno mówił o tym, że będzie 
bronił granicy, zabrakło konkretnych kompetencji, a może po prostu tego nie 
chcieliście.
(Poseł Mariusz Krystian: Ha, ha, ha!)
My chcemy uszczelnić granicę...
(Poseł Krzysztof Mulawa: Do roboty!)
...i chcemy wytrącić argumenty tym ludziom, którzy są wykorzystywani 
instrumentalnie.
Szanowni Państwo! Być może Putin, patrząc z Łukaszenką na swoje nazwisko 
(Dzwonek), stwierdził, że będzie nam instalował, wrzucał nielegalnych 
migrantów do Polski. Zamiast więc nazywać tę ustawę lex Putin, proponuję 
nazywać ją lex Put-out. Zgaśmy mu światło. (Oklaski)"
455,Tomasz Zimoch,Polska2050-TD,"Pani Marszałek! Panie Ministrze! Wysoki Sejmie! Dzisiaj przez wiele godzin w 
czasie debaty sejmowej słychać było: my, wy. Mam nadzieję, że przy debacie 
nad tym projektem będziemy mówić tylko: my, bo nie ulega wątpliwości, że 
Sejm, wszyscy posłowie widzimy konieczność zmian w ustawie o udzielaniu 
cudzoziemcom ochrony na terenie naszego kraju. Wymaga tego sytuacja na 
granicy z Białorusią. Polska pozostaje, jak mówił już pan minister, pod stałą 
presją migracyjną, organizowaną przez reżimy białoruski i rosyjski w ramach 
sztucznie stworzonego szlaku migracyjnego. Nie ulega wątpliwości, że 
działania te wymierzone są bezpośrednio w Polskę, ale także w całą Unię 
Europejską. Pan minister mówił, że w ubiegłym roku zanotowano blisko 30 tys. 
prób nielegalnego przekroczenia granicy, ale groźne było to, że coraz 
częściej atakowani byli strażnicy graniczni, policjanci oraz żołnierze.
Polska musi być przygotowana na różnego rodzaju scenariusze rozwoju sytuacji. 
Należy rozpatrywać potencjalne ryzyka i tworzyć takie rozwiązania, dzięki 
którym nie zostanie utracona kontrola na granicy, a zapewnione bezpieczeństwo 
naszego kraju. Projekt wprowadza nowe pojęcia w obowiązującej ustawie. To 
instrumentalizacja. Jak czytamy w uzasadnieniu, a także w samym artykule 
projektu, definicja odwołuje się do systemowego działania państwa trzeciego 
oraz wskazuje na stosowanie przemocy wobec funkcjonariuszy strzegących 
granicy, a także na niszczenie infrastruktury granicznej.
Posłowie Polski 2050 zawsze podkreślali, że bezpieczeństwo nie może wykluczać 
człowieczeństwa. Wprowadzenie terytorialnego, czasowego, proporcjonalnego 
ograniczenia praw migrantów, wydaje się, jest zgodne z podstawowymi aktami 
prawnymi regulującymi prawa człowieka. Zaproponowane są rozwiązania łączące 
właśnie zapewnienie bezpieczeństwa z wymiarem humanitarnym. W projekcie 
znajduje się przecież katalog grup wrażliwych, których ustawa nie dotyczy, a 
co istotne, w czasowym ograniczeniu prawa do złożenia wniosku o udzielenie 
pomocy międzynarodowej, a konkretnie w ewentualnym okresie przedłużenia tego 
okresu, istotna będzie rola Sejmu. Warte podkreślenia jest także, że rząd 
przekonał instytucje unijne oraz państwa członkowskie do konieczności 
wprowadzenia wyjątkowych rozwiązań na granicach zewnętrznych. Wyraźnie o tym 
możemy przeczytać w komunikacie Komisji Europejskiej z grudnia, dokładnie z 
11 grudnia ub.r.
Klub Polska 2050 popiera ten projekt. Jesteśmy zdecydowanie za skierowaniem 
go do prac w komisjach. Zgłaszamy nawet propozycję wysłuchania publicznego, 
bo warto słuchać, ale i wyjaśniać. Warto objaśniać i warto później, w czasie 
głosowania w komisji, a także na posiedzeniu plenarnym, mówić: my, my 
przyjmiemy ten dobry projekt. Dziękuję bardzo."
267,Urszula Nowogórska,PSL-TD,"Szanowna Pani Marszałek! Szanowny Panie Ministrze! Wysoka Izbo! Mam zaszczyt 
w imieniu klubu Polskiego Stronnictwa Ludowego - Trzeciej Drogi wygłosić 
stanowisko w sprawie rządowego projektu ustawy o zmianie ustawy o udzielaniu 
cudzoziemcom ochrony na terytorium Rzeczypospolitej Polskiej, zawartego w 
druku sejmowym nr 924.
Wysoka Izbo! Bezpieczeństwo państwa i jego obywateli, dbałość o porządek 
publiczny to obowiązek, który ciąży na każdym rządzie i każdej władzy. 
Powinna to być debata, która nie opiera się na podziałach politycznych, 
powinna to być debata ponad podziałami politycznymi, z poszanowaniem również 
praw i humanitaryzmu osób, których rzecz dotyczy. Dotychczasowe działania i 
wysiłki, wprowadzone regulacje prawne w reakcji na instrumentalizację 
zjawiska migracji okazują się niewystarczające. Stąd decyzja o stworzeniu 
rządowego projektu ustawy, które ma na celu stworzenie mechanizmów, które 
służyć będą zapobieganiu destabilizacji sytuacji wewnętrznej w Polsce i w 
innych krajach Unii Europejskiej. Destabilizacja stała się dla niekorzystnych 
dla Polski sił celem, chodzi o zaburzenie wewnętrznego mechanizmu 
bezpieczeństwa i porządku publicznego. Dzieje się to poprzez stworzenie 
zjawiska presji migracyjnej kreowanej przez państwa trzecie, głównie Białoruś 
i Rosję, lub inne podmioty, szczególnie również te związane z grupami 
przestępczymi. Na skutek nasilenia procesu wydawania wiz turystycznych osobom 
m.in. z Bliskiego Wschodu i Afryki przez władze Białorusi nasiliła się 
nielegalna migracja, na skutek której do Polski i państw Unii Europejskiej 
zaczęli docierać cudzoziemcy, których głównym celem jest dotarcie do 
jakiegokolwiek kraju Unii Europejskiej i Wielkiej Brytanii. Ci ludzie w 
momencie nielegalnego przekraczania polskiej granicy nie posiadają zazwyczaj 
żadnych dokumentów, co funkcjonariuszom Straży Granicznej utrudnia ich 
identyfikację, wdrożenie procedury azylowej i w zasadzie uniemożliwia tzw. 
cofnięcie tych ludzi do kraju pochodzenia. Na początku nasilenia nielegalnej 
migracji na granicy polsko-białoruskiej obserwowaliśmy przekroczenia przez 
kobiety, dzieci, osoby starsze.
(Poseł Dariusz Matecki: Kłamstwo.)
Obecnie zmienił się profil osób, które przekraczają tę granicę. Coraz 
częściej mamy do czynienia z młodymi mężczyznami, którzy są doskonale 
wyszkoleni i przygotowani do działań sabotażowych, często również związani z 
przeszłością przestępczą. Przerzut migratów przez polską granicę to element 
destabilizacji i próba wywołania chaosu wewnętrznego, a kiedy dołożymy do 
tego ataki różnymi przedmiotami i prowizoryczną bronią na polskich 
funkcjonariuszy, to już na pewno mamy do czynienia z naruszeniem 
bezpieczeństwa wewnętrznego.
Z prowadzonej statystyki wynika, iż w okresie od 1 lipca 2021 r. do 19 
listopada 2024 r. Straż Graniczna zanotowała ponad 110 tys. prób nielegalnego 
przekroczenia naszej granicy.
Ponadto trzeba głośno podkreślić, że postępowania o udzielenie ochrony 
międzynarodowej wobec cudzoziemców z kierunku białoruskiego w ramach tzw. 
instrumentalizacji zazwyczaj kończą się umorzeniem z powodu tzw. 
dorozumianego wycofania wniosku. Zdarza się tak, że po złożeniu wniosku 
cudzoziemcy idą dalej w kierunku innych państw Unii Europejskiej. Nie można 
tych ludzi cofnąć do kraju pochodzenia, gdyż w ich państwach albo toczy się 
wojna, albo nie pozwala na to sytuacja wewnętrzna. Mam tutaj na myśli np. 
Sudan, Jemen, Afganistan czy Somalię. Nie można też cofnąć ich na Białoruś, 
gdyż Białoruś wypowiedziała międzynarodową umowę o readmisji osób 
przebywających nielegalnie. Gdy zatem podsumowujemy nadużycia prawa 
azylowego, to sami widzimy, że sprzyjają one destabilizacji sytuacji 
wewnętrznej w Polsce oraz służą do realizacji przerzutów cudzoziemców do 
innych państw Unii Europejskiej.
Ustawa, nad którą dzisiaj debatujemy, daje możliwość wprowadzenia na 60 dni 
czasowego ograniczenia prawa do złożenia wniosku o ochronę międzynarodową z 
możliwością przedłużenia na kolejny okres. Pomimo czasowego ograniczenia 
wnioski mogą składać małoletni, kobiety w ciąży, osoby, które muszą być 
traktowane wyjątkowo ze względu na wiek albo na chorobę, osoby rzeczywiście 
zagrożone i narażone na krzywdę w swoim kraju oraz obywatele państwa 
stosującego instrumentalizację. Czasem posiadają oni Kartę Polaka albo mają 
polskie pochodzenie, polskie korzenie.
Wysoka Izbo! Polskie Stronnictwo Ludowe - Trzecia Droga popiera tę ustawę i 
będzie monitorować jej losy, bo dla nas bezpieczeństwo państwa i obywateli 
jest wartością nadrzędną. Bardzo dziękuję."
402,Katarzyna Ueberhan,Lewica,"Szanowna Pani Marszałek! Panie Ministrze! Wysoka Izbo! Mam przyjemność 
przedstawić stanowisko klubu Lewicy w sprawie rządowego projektu ustawy o 
zmianie ustawy o udzielaniu cudzoziemcom ochrony na terytorium 
Rzeczypospolitej Polskiej, zawartego w druku nr 924. Art. 56 konstytucji: 
Cudzoziemcy mogą korzystać z prawa azylu w Rzeczypospolitej Polskiej. Art. 31 
ust. 1: Wolność człowieka podlega ochronie prawnej. Art. 31 ust. 3: 
Ograniczenia w zakresie korzystania z konstytucyjnych wolności i praw mogą 
być ustanawiane tylko w ustawie i tylko wtedy, gdy są konieczne w 
demokratycznym państwie. Art. 32 konstytucji: Wszyscy są równi wobec prawa. 
Wszyscy mają prawo do równego traktowania przez władze publiczne.
Powiedziałam to zamiast wstępu, w ramach przypomnienia, bo wydawać się może, 
że przy tworzeniu tego prawa i w trakcie tej debaty postanowiliśmy odłożyć 
naszą polską konstytucję do szuflady, zamknąć i zgubić do niej klucz. 
Odzyskać kontrolę, zapewnić bezpieczeństwo - czytamy to w strategii 
migracyjnej. Lewica dodaje: zachować człowieczeństwo. Tak, granica powinna 
być bezpieczna, ale bezpieczna granica to ta, na której nikt nie umiera. 
Bezpieczna granica to ta, na której obowiązuje prawo, polskie prawo, polska 
konstytucja, unijne prawo, prawo międzynarodowe. Polska granica nie może 
oznaczać granicy naszego człowieczeństwa. Polska granica to nie granica, na 
której kończą się prawa człowieka, na której kończy się prawo do życia.
Prawo do azylu jest prawem człowieka, prawo do azylu jest prawem do życia. 
Zawieszenie prawa do azylu jest złamaniem podstawowych praw człowieka 
zapisanych w konstytucji, w Karcie Praw Podstawowych, w konwencji genewskiej. 
Prawo do azylu to gwarancja bezpieczeństwa. Prawo do azylu oznacza procedury, 
które sprawdzają, kim jest człowiek, który prosi o ochronę. Postępowanie 
kończy się przyznaniem azylu lub ochrony, deportacją, ale nie wyrzuceniem do 
białoruskiego lasu. Czy wojna hybrydowa traktuje ludzkie życie 
instrumentalnie? Tak, ale czy to daje nam prawo do instrumentalizacji 
uchodźców, do instrumentalizacji ich życia?
Rządowy projekt ustawy o zmianie ustawy o udzielaniu cudzoziemcom ochrony to 
jeden z sześciu projektów realizujących strategię migracyjną, to jeden z jej 
elementów. Niestety aktualne pozostają dla nas obawy, które były już 
przedstawiane przez konstytucyjnych ministrów Lewicy, przedstawiane już przed 
przyjęciem strategii migracyjnej, w tym wątpliwości co do konstytucyjności 
ograniczenia prawa do złożenia wniosku o ochronę międzynarodową, a także co 
do zgodności projektowanych rozwiązań z prawem międzynarodowym, przede 
wszystkim z konwencją genewską, ale też europejską konwencją praw człowieka, 
Kartą Praw Podstawowych Unii Europejskiej i wyrokami TSUE.
Prawa i wolności, w tym prawo do ochrony międzynarodowej, mogą być w 
szczególnych okolicznościach ograniczane, ale te warunki muszą być ściśle 
określone. Mamy wątpliwości, czy w projektowanym rozwiązaniu te granice nie 
zostały jednak przekroczone, czy nie narusza ono istoty prawa do ubiegania 
się o ochronę międzynarodową. W określonym czasie i miejscu zupełnie 
uniemożliwia się korzystanie z tego prawa. Konwencja genewska wskazuje na 
możliwość ograniczeń w indywidualnych przypadkach, ale nie w sposób 
generalny, a właśnie to zakłada ten projekt. Choć pozytywnie oceniamy 
uwzględnienie w projekcie szczególnej sytuacji niektórych grup wrażliwych, to 
jednak projekt dalej nie odpowiada w pełnym zakresie przepisom prawa, w tym 
Konwencji o prawach dziecka. Jako grupę wrażliwą wskazuje tylko dzieci bez 
opieki. Pomija też osoby, które mogły doświadczyć przemocy i nie przewiduje 
żadnej procedury oceny, czy dana osoba należy do grupy wrażliwej. Chodzi o 
uznaniowość oceny. Za dużo obowiązków i odpowiedzialności zostaje 
przełożonych na Straż Graniczną. W efekcie istnieje obawa (Dzwonek), 
zagrożenie, że ochrona grup wrażliwych stanie się iluzoryczna i niekompletna.
Ponieważ kończy mi się czas, chciałabym powiedzieć, że nie ma i nie będzie 
zgody Lewicy na zawieszanie praw człowieka. Praw człowieka zawiesić nie 
można.
(Poseł Roman Fritz: Również tych nienarodzonych.)
Prawo do azylu jest prawem człowieka. Nie możemy tego projektu poprzeć, bo 
nie da się go poprawić. Dziękuję. (Oklaski)"
399,Witold Tumanowicz,Konfederacja,"Pani Marszałek! Wysoka Izbo! Byliśmy razem z kolegami posłami na granicy, 
rozmawialiśmy z funkcjonariuszami, którzy chronią nasze granice. Oni bardzo 
wyraźnie podkreślali to, że procedury azylowe są nadużywane, że szkodnicy, 
tzw. aktywiści, na granicy korzystają z nich, aby grać na nosie strażnikom 
granicznym.
Ograniczenie procedur azylowych to krok w dobrym kierunku, ale to wciąż 
kropla w morzu potrzeb. Jeśli naprawdę chcemy walczyć z masową i 
niekontrolowaną imigracją, musimy działać kompleksowo. Polska potrzebuje 
spójnej, długoterminowej polityki imigracyjnej, która postawi na pierwszym 
miejscu bezpieczeństwo naszych obywateli oraz ochronę naszej tożsamości 
kulturowej. Dlatego, choć popieramy ograniczenie procedur azylowych, apeluję 
o realne działania, które zagwarantują Polakom poczucie bezpieczeństwa i 
kontrolę nad granicami. Polacy mają prawo oczekiwać od rządu czegoś więcej 
niż chwilowych rozwiązań. Dziękuję bardzo. (Oklaski)"
254,Krzysztof Mulawa,Konfederacja,"Pani Marszałek! Wysoka Izbo! Realne działania, nie frazesy. Polskie państwo, 
zresztą każde państwo na świecie, nie tyle ma prawo, ile ma obowiązek dbać o 
własne granice, jak również ma obowiązek projektować według swoich interesów 
ruch cudzoziemców. Ten interes to musi być i interes bezpieczeństwa, i 
interes gospodarczy, ale wszystko musi odbywać się w kontekście paradygmatu 
porządku publicznego. Ochrona granic nie wynika z frazesów, tylko wynika z 
realnych działań.
Kieruję tutaj swoją odezwę do Platformy Obywatelskiej. Wy zasłużyliście sobie 
na to, żeby nie kojarzyć was z odpowiedzialnością w kwestiach imigranckich, 
tylko żeby kojarzyć was z posłami biegającymi po granicy z siatkami, z panią 
Ochojską bredzącą w kwestiach, na których się kompletnie nie zna, czy również 
z kolejną waszą gwiazdą, która chce wszystkich do Polski wpuszczać, a dopiero 
później zwracać uwagę na to, czy ci ludzie stanowią niebezpieczeństwo nawet 
dla tej waszej gwiazdy i jej dzieci.
O podobnych rozwiązaniach w tych kwestiach instrumentalnych Konfederacja 
mówiła od samego początku, nawet wtedy kiedy to jeszcze nie było modne, 
szanowni państwo. Wtedy Konfederację, posłów Konfederacji Platforma nazywała 
zaprzańcami, a dzisiaj mówicie językiem Konfederacji. Brawo, nauka nie idzie 
w las.
(Poseł Anna Kwiecień: Ale to nie nauka. To okres przedwyborczy.)
Super, cieszymy się. Starajcie się dalej, być może będziecie mogli być 
pogłaskani kolejny raz po waszych w kwestiach imigranckich pustych główkach.
(Poseł Anna Kwiecień: Koniunkturalizm.)
Mam dwa pytania, właściwie dwie kwestie, które chcę tutaj poruszyć, już 
czysto merytoryczne, w kontekście stricte ustawy. Pierwsza odnosi się do art. 
33b. Pozwoli pan minister, że zacytuję: Organy Straży Granicznej przyjmują 
wniosek od cudzoziemca będącego obywatelem państwa stosującego 
instrumentalizację, z którego terytorium cudzoziemcy przybywają na terytorium 
Rzeczypospolitej Polskiej. Panie ministrze, tutaj pojawia się naturalne pole 
do instrumentalizacji, pole do nadużyć. Wyobrażam sobie taką sytuację, że te 
firmy, które sprowadzały do nas hurtowo imigrantów, zajmowały się tym 
procederem, po prostu będą instrumentalnie w drugą stronę wykorzystywać 
obywatelstwa i paszporty niektórych krajów do tego, żeby skupiać się właśnie 
na tych krajach i na nielegalnym ruchu imigranckim z tych krajów. To jest 
pierwsza uwaga do tego projektu.
Druga uwaga. Kompletnie zabrakło mi jednego elementu, szanowni państwo. 
Często powtarzam taką frazę, że są w Polsce ludzie, którym pomylił się 
humanitaryzm ze zdradą stanu, i ci ludzie są pracownikami albo 
wolontariuszami Grupy Granica. To są ludzie, których również, uważam, w tym 
projekcie należałoby zdelegalizować. A więc na koniec mojego wystąpienia 
odezwa do pana premiera: Odwagi. Niemcy, przyjaciele pana premiera Donalda 
Tuska, potrafili zdelegalizować Ostatnie Pokolenie w swoim kraju. A więc, 
panie premierze, do roboty. Odwagi. Delegalizacja Grupy Granica przysłuży się 
Polsce, Polakom i bezpieczeństwu nas wszystkich. Dziękuję bardzo. (Oklaski)"
445,Marcelina Zawisza,Razem,"To są biedni ludzie, którzy szukają swojego miejsca na ziemi. Nie trzeba 
robić takiej obrzydliwej, ponurej propagandy wymierzonej w migrantów, bo to 
są ludzie, którzy potrzebują pomocy.
Pamięta pan, panie premierze, kto powiedział te słowa? Pamięta pan, jaka 
partia ostro krytykowała Prawo i Sprawiedliwość za push-backi, za to, że 
łamie konwencje i prawo międzynarodowe? Czy wtedy to był tylko teatr? Czytam 
tę waszą ustawę i wniosek mam taki: albo ktoś was podmienił na sobowtóry, 
albo nigdy nie chodziło wam o prawa człowieka, tylko o doraźny polityczny 
zysk.
Dużo mówiliście o bezpieczeństwie. Niech to wybrzmi z tej mównicy. Ustawa, 
nad którą dzisiaj procedujemy, nie poprawi bezpieczeństwa Polski. Wręcz 
przeciwnie, rozpatrywanie wniosków azylowych nie rozwiązuje żadnego realnego 
problemu. Tak naprawdę tylko mnoży zagrożenia i napędza klientów mafiosom 
organizującym nielegalny przerzut ludzi przez granice. Bo bezpieczeństwo nie 
polega na tym, że zamkniecie oczy, że przestaniecie przyjmować wnioski. 
Rzeczywistość nie zniknie, jeśli ją zignorujecie. Bezpieczeństwo to fizyczna 
kontrola, to skuteczne procedury kontroli wniosków azylowych, takie, które 
pozwalają odsiać ludzi uciekających przed wojną i prześladowaniem od tych, 
którzy stwarzają zagrożenie. Tak powinno postępować sprawne państwo.
Panie Ministrze Bodnar! Czy pamięta pan taką organizację, która nazywa się 
Helsińska Fundacja Praw Człowieka? Kiedyś stał pan na jej czele. Dziś o 
waszej ustawie pisze ona tak: Projektowane przepisy są niezgodne z 
Konstytucją RP oraz standardami prawa międzynarodowego. Są sprzeczne z prawem 
unijnym, zarówno obowiązującym, jak i oczekującym na wejście w życie, 
powielają schemat nielegalnych pushbacków i potęgują ryzyko naruszenia zakazu 
zbiorowego wydalenia cudzoziemców wynikającego z przepisów prawa 
międzynarodowego. Takich opinii szanowanych prawników, ekspertów od praw 
człowieka jest więcej. Mam 3 minuty, nie będę ich tu wszystkich cytować.
Mam jedno pytanie do posłów Platformy Obywatelskiej. Od roku o niczym innym 
nie mówicie, tylko o przywracaniu praworządności. Jak wam się to spina z 
łamaniem konstytucji? Przecież to już kolejna ustawa, bo podobne oceny 
czytaliśmy o ustawie umożliwiającej strzelanie na granicy. Łamanie 
konstytucji, naruszanie prawa międzynarodowego teraz jest w porządku, a kiedy 
PiS to robił, to nie było w porządku. Przecież to jest zwykłe zakłamanie. My 
w Razem nie jesteśmy hipokrytami. Szanowaliśmy prawa człowieka, prawa 
międzynarodowe i konstytucję przed 13 grudnia i będziemy je szanować nadal. 
Ta ustawa jest niezgodna z polską konstytucją, dlatego składamy wniosek o jej 
odrzucenie w pierwszym czytaniu. Możecie go oczywiście odrzucić ręka w rękę z 
Konfederacją i PiS-em. To będzie najlepsza recenzja tego, co tutaj 
przynieśliście. (Oklaski)
(Poseł Anna Kwiecień: Przynajmniej dziewczyny wierzą w to, co mówią.)"
399,Witold Tumanowicz,Konfederacja,"Pani Marszałek! Wysoka Izbo! Szczerze mówiąc, tutaj odpowiem na pytanie pani 
poseł Marceliny Zawiszy co do tego, czy to jest teatr w wykonaniu premiera 
Donald Tuska. I wtedy był to teatr, i teraz jest to teatr. To jest oczywiste 
dla każdego średnio rozgarniętego obserwatora sceny politycznej. Natomiast ja 
chciałbym się dowiedzieć, bo opublikowaliście dokument o nazwie strategia 
migracyjna i tam znalazły się trafne diagnozy co do polityki migracyjnej, co 
do migracji, natomiast brakuje wciąż konkretnych rozwiązań i brakuje tego... 
Chciałbym zapytać, jakie będą konkretne limity imigracji, jakie chcecie 
zaproponować? Co chcecie robić realnie, aby powstrzymać tę masową, 
niekontrolowaną imigrację, bo wizy wciąż są rozdawane na lewo i prawo, a dla 
osób z niektórych państw obcych kulturowo nawet więcej niż za poprzedniej 
ekipy? (Oklaski)"
193,Mariusz Krystian,PiS,"Pani Marszałek! Wysoka Izbo! W uzasadnieniu projektu czytamy: Projekt stanowi 
reakcję na zjawisko instrumentalizacji migracji stosowanej od lipca 2021 r. 
przez władze białoruskie w kooperacji z władzami rosyjskimi, międzynarodowymi 
grupami przestępczymi zarówno organizującymi przerzut migrantów do krajów 
Unii Europejskiej, jak i czerpiącymi korzyści z handlu ludźmi. Trzeba było 3 
lat, żebyście oficjalnie napisali prawdę i żebyście obnażyli swoje kłamstwa, 
bo przecież premier Donald Tusk mówił o biednych ludziach szukających swojego 
miejsca na ziemi. Pani posłanka Hartwich mówiła: Wpuście ich wszystkich, 
potem się sprawdzi, kto to jest. Poseł Szczerba z posłem Jońskim biegali z 
pizzą, z reklamówkami na granicy i mówili o pomocy biednym ludziom. Pan 
minister Bodnar brał udział w premierze filmu ˝Granica˝, kłamliwego, 
oszczerczego filmu pani Agnieszki Holland (Dzwonek), która w ten sposób 
dezawuowała pracę polskich pograniczników. To było wasze kłamstwo. Za to 
kłamstwo nie powiedzieliście: przepraszam.
Mam jedno pytanie w tym kontekście: Co polski rząd robi, aby zatrzymać falę 
nielegalnej migracji...
Wicemarszałek Dorota Niedziela:
Dziękuję, panie pośle.
Poseł Mariusz Krystian:
...którą mamy na granicy zachodniej, gdzie są przerzucani migranci przez 
granicę do naszych województw zachodnich? Samorządowcy...
(Wicemarszałek wyłącza mikrofon, poseł przemawia przy wyłączonym mikrofonie)
...alarmują, że ten proceder cały czas trwa. Co rząd zrobił... (Oklaski)"
138,Klaudia Jachira,KO,"Pani Marszałkini! Wysoka Izbo! Czasy są niespokojne, a my potrzebujemy mądrej 
polityki migracyjnej, także takiej, która wyciągnie wnioski z błędów 
popełnionych przez Europę Zachodnią. Mądra polityka to ta nastawiona na 
integrację, naukę języka i zatrudnienie, a nie na asymilację, getta i 
zasiłki. Skuteczna polityka migracyjna nie ma też nic wspólnego z 
zawieszaniem praw człowieka, w tym prawa do azylu. Dlatego stanowczo się tym 
rozwiązaniom sprzeciwiam. Nie ma nic wspólnego ze straszeniem innym kolorem 
skóry czy wyznania albo tworzeniem twierdzy Europa, bo z historii dobrze 
wiemy, jak kończyły twierdze - wszystkie upadły. O tym, jak ważna jest mądra 
polityka migracyjna, wiedzą eksperci i organizacje nie tylko kojarzone z 
pomocą uchodźcom. Jakie miłe było moje wczorajsze zaskoczenie, gdy otworzyłam 
krówkę z Forum Obywatelskiego Rozwoju, a tam na papierku przeczytałam...
(Poseł Anna Kwiecień: Ha, ha, ha!)
...2,3% - o tyle byłoby niższe polskie PKB w ubiegłym roku, gdyby po 2014 r. 
nie występowało zjawisko migracji. (Dzwonek)
(Poseł Dariusz Matecki: Przeżylibyśmy.)
Pozytywny wpływ migrantów na produkt krajowy ma w kolejnych latach rosnąć, a 
w 2050 r. ma odpowiadać za 12,5% PKB Polski. Więc od nas zależy, czy chcemy 
mieć krówkę, czy obyć się smakiem.
(Poseł Krzysztof Mulawa: ...jak będzie twarda, to wezmę.)
(Głos z sali: Ha, ha, ha!)"
234,Dariusz Matecki,PiS,"Szanowna Pani Marszałek...
Do pani Klaudii Jachiry: nie chcemy żadnych krówek, chcemy bezpieczeństwa w 
naszym kraju, a ze świata islamu, z Afryki i z Azji nie idzie żadne 
bezpieczeństwo, tylko idzie to, co dzisiaj obserwujemy w Niemczech, w 
Szwecji, we Francji, w krajach Zachodu, w Stanach Zjednoczonych. Obserwujemy 
to, że po sylwestrze liczy się tam, ile samochodów spłonęło, ile mieszkań 
spłonęło, ile kobiet zostało zmolestowanych, zgwałconych podczas tego 
sylwestra na publicznych placach europejskich miast. Nie chcemy migracji w 
Polsce, czy to tej legalnej, w moim przypadku, czy to tej nielegalnej, mam 
nadzieję, we wszystkich państwa przypadku. Niestety jesteście totalnymi 
hipokrytami. Mogę wskazać palcem, kto odpowiada za to, że coraz więcej ludzi 
chciało przyjechać z Afryki i Azji na Białoruś, do Rosji i zostawić tam 
pieniądze przemytnikom. To wy. Niewielu z was tutaj dzisiaj jest na tej sali, 
ale to wy jako Platforma odpowiadacie za to, że atakowaliście wówczas 
żołnierzy, strażników granicznych, rząd. Dzisiaj mówicie: my mamy razem 
głosować. Oczywiście my zagłosujemy zapewne za tym, ale wy wówczas (Dzwonek) 
atakowaliście nasze państwo, niszczyliście bezpieczeństwo państwa polskiego i 
nigdy za to nie przeprosiliście, a powinniście. (Oklaski)"
254,Krzysztof Mulawa,Konfederacja,"Pani Minister! Wysoka Izbo! Panie Ministrze! Na początku teza. Wszyscy tutaj 
debatujemy, mówimy o kwestiach bezpieczeństwa, o tym, żeby nielegalni 
imigranci nie byli nielegalnymi, żeby ich nie było, żeby odłączyć ich od 
polsko-białoruskiej granicy. Koniec tezy. Teraz dodatkowa informacja. Byłem w 
placówce Straży Granicznej w Białowieży. Rozmawiałem z komendantem, 
rozmawiałem również z wieloma funkcjonariuszami. Oni wespół w zespół mówili o 
tym, że aktywiści powodują dezorganizację ich pracy, powodują to, że więcej 
imigrantów dostaje się do naszego kraju nielegalnie.
Na koniec pytanie, które powinienem teraz zadać. Panie ministrze, ten projekt 
oceniam całkiem dobrze, ale naprawdę brakuje mi delegalizacji działań tych 
ludzi albo przynajmniej pracy nad nimi, tak żeby oni nie powodowali 
dezorganizacji na polsko-białoruskiej granicy. (Dzwonek) Dlaczego to się nie 
znalazło w tym projekcie? Proszę o odpowiedź."
137,Paweł Jabłoński,PiS,"Dziękuję.
Pani Marszałek! Wysoki Sejmie! Panie Ministrze! Słucham tych uzasadnień i 
bardzo się cieszę, że w końcu się zorientowaliście, jakim zagrożeniem jest 
nielegalna migracja. Tylko problem polega na tym, że to narzędzie, które 
przedstawiliście, to jest erzac. Nie rozwiązujecie tym tak naprawdę żadnego 
realnego problemu. Przecież pan zna te dane, panie ministrze. Azyl do końca 
września, na koniec III kwartału w Polsce dostało 4800 osób. Z tego 4600 to 
byli Białorusini, Ukraińcy i Rosjanie, którzy uciekają przed reżimem Putina. 
Oczywiście jest ta niewielka grupa stukilkudziesięciu, dwustukilkudziesięciu 
osób z innych krajów. Powiem tak: dobrze, że w tę stronę to idzie, ale mamy 
znacznie większe problemy na granicy zachodniej. Niemcy nam tych migrantów 
przerzucają. Mają kontrolę po swojej stronie, a wy tych kontroli 
symetrycznych nie przywróciliście. Nawet nie wiecie, ilu i kogo nam Niemcy 
przysyłają.
Dalej. 11 grudnia podpisaliście dokument w Brukseli: priorytety prezydencji. 
(Dzwonek) Co tam jest napisane? Jak najszybciej wdrożyć pakt migracyjny. To 
jest wasza realna polityka. Wycofajcie się z paktu migracyjnego. Zostawiliśmy 
wam narzędzie polityczne i prawne: konkluzje z 2018 r. Macie to na tacy i 
korzystajcie z tego, bo to jest interes i bezpieczeństwo Polski, a nie ten 
erzac azylowy. Poprzemy to, ale to nie rozwiązuje problemu. (Oklaski)"
25,Zbigniew Bogucki,PiS,"Pani Marszałek! Wysoki Sejmie! Panie Ministrze! Ustawa o czasowym zawieszeniu 
prawa do azylu, którą pewnie poprzemy, to tylko taki listek figowy, który 
wymyślił Donald Tusk. Po co? Po to, żeby zakryć ten swój wielki wstyd i 
wielki wstyd Platformy Obywatelskiej. Wtedy kiedy wpisywaliście się w 
scenariusz napisany przez Putina w Moskwie, a realizowany przez Łukaszenkę w 
Mińsku i na polsko-białoruskiej granicy, wtedy kiedy dla was interes 
partyjny, wygranie wyborów było ważniejsze niż bezpieczeństwo państwa, Donald 
Tusk mówił, że to są biedni ludzie, którzy szukają swojego miejsca na ziemi. 
Coś się zmieniło? Nic się nie zmieniło, tylko dzisiaj rządzicie i próbujecie 
być w jakimś zakresie odpowiedzialni. Ale nie jesteście odpowiedzialni. 
Dlaczego? Dlatego, że nie reagujecie, o czym była już mowa z tej mównicy, na 
to, co się dzieje chociażby w województwie zachodniopomorskim, na zachodniej 
granicy, kiedy Niemcy wpychają nam nielegalnych migrantów, wracają ich do 
Polski (Dzwonek), ale też w zakresie paktu migracyjnego. Przecież jeszcze na 
koniec zeszłego roku na posiedzeniu Komisji Unii Europejskiej przyjęliście 
pakiet wdrożeniowy do paktu migracyjnego, a Donald Tusk nie zaskarżył paktu 
migracyjnego do Trybunału. To są najbardziej poważne zagrożenia, jeżeli 
chodzi o nielegalną migrację i polskie bezpieczeństwo. A więc ten listek 
figowy niewiele pomoże, bo jest tylko po to, żeby zakryć wstyd. Dziękuję. 
(Oklaski)"
452,Jarosław Zieliński,PiS,"Panie Ministrze! Jedno pytanie już zadałem podczas klubowego wystąpienia. Mam 
nadzieję, że pan je odnotował i dobrze zrozumiał, bo ono jest ważne.
Druga sprawa to kwestia interpretacji art. 33b ust. 2. Tu pytanie o to, czy 
nie będzie subiektywizmu i nadinterpretacji tych przepisów. I czy tu nie 
należałoby zapisać jednak bardzo wyraźnie sprawy politycznych uchodźców z 
Białorusi? Może trzeba nie na okrętkę, nie tak dookoła, tylko napisać taki 
podpunkt wprost. Bo chcemy im zagwarantować możliwość ubiegania się o prawo 
ochrony międzynarodowej, czyli o azyl w Polsce.
Kolejna kwestia jest taka: Co będzie z tymi, którzy dotrą, przekraczając 
polską granicę w sposób nielegalny, na nasze terytorium? Co się z nimi będzie 
działo w tym okresie, kiedy nie będą mogli złożyć wniosku o ochronę 
międzynarodową? To bardzo konkretne pytanie, bo przecież oni nie zginą gdzieś 
w czwartym wymiarze, tylko coś z tymi osobami będzie się działo na naszym 
terytorium. Czy oni zostaną zawróceni? Jaka to będzie sytuacja?
Ostatnie pytanie. Proszę objaśnić i mnie oświecić, jak to jest z tym prawem 
międzynarodowym pod rządami konwencji genewskiej i protokołów dodatkowych, że 
(Dzwonek) na czas określony możemy zawiesić prawo do składania wniosków o 
ochronę międzynarodową, a na stałe tego zrobić nie możemy."
110,Daria Gosek-Popiołek,Lewica,"Pani Marszałek! Wysoka Izbo! Panie Ministrze! W 2023 r. organizacje 
pozarządowe udokumentowały 2800 push-backów z Polski do Białorusi. Co 
najmniej 120 osób było z grup wrażliwych. Były to dzieci, kobiety w ciąży, 
osoby starsze i osoby wymagające opieki medycznej. Dochodziło do sytuacji, w 
których osoby po przekroczeniu granicy polsko-białoruskiej trafiały do 
szpitala, a następnie mimo konieczności dalszego leczenia były zawracane na 
Białoruś.
Od stycznia do listopada 2024 r. o ochronę międzynarodową ubiegało się 1569 
osób. Z informacji od organizacji pozarządowych, od osób, które asystowały im 
wtedy, kiedy te osoby chciały złożyć wniosek o ochronę międzynarodową, 
wynikało, że 161 osób mimo deklaracji zostało wywiezionych za granicę, bez 
sprawdzenia, czy spełniają warunki, na podstawie decyzji Straży Granicznej. 
Tak wygląda łamanie praw człowieka, łamanie konstytucji, ignorowanie Karty 
Praw Podstawowych (Dzwonek), Konwencji o ochronie praw człowieka i 
podstawowych wolności oraz Konwencji o prawach dziecka. Dziękuję. (Oklaski)"
394,Małgorzata Tracz,KO,"Pani Marszałek! Panie Ministrze! Wysoka Izbo! Polityka migracyjna musi 
zapewnić bezpieczeństwo i jednocześnie musi mieścić się w granicach prawa. 
Prawo do azylu wynika z prawa międzynarodowego, unijnego i krajowego, w tym 
wprost z art. 56 naszej konstytucji. Dlatego osobiście stoję na stanowisku, 
że czasowe czy terytorialne zawieszenie prawa do ubiegania się o azyl jest 
niedopuszczalne w demokratycznym państwie prawa.
Mam świadomość, że te przepisy przejdą, bo do tego prowadzi nasza dzisiejsza 
dyskusja, więc uważam za niezbędne wprowadzenie kilku poprawek, które mogłyby 
zminimalizować niezgodność proponowanych przepisów z międzynarodowymi 
standardami. Jedna z takich poprawek polegałaby na rozszerzeniu katalogu grup 
wrażliwych, co do których nie miałoby zastosowania zawieszenie prawa do 
azylu. Chodzi tutaj o osoby, które doświadczyły przemocy (Dzwonek), w tym 
przemocy seksualnej. Chodzi też o rodziny z dziećmi, a także o ofiary handlu 
ludźmi.
I tu pytanie do pana ministra: Czy takie poprawki uzyskałyby akceptację 
ministerstwa? Czy byłyby możliwe do przyjęcia? Dziękuję. (Oklaski)"
455,Tomasz Zimoch,Polska2050-TD,"Bardzo dziękuję.
Pani Marszałek! Wysoki Sejmie! Panie Ministrze! W czasie tej debaty napisał 
do mnie jeden z wyborców i prosił o zadanie szczerego pytania: Czy minister 
Maciej Duszczyk zmienił swoje poglądy, czy projekt ustawy, który pan minister 
przedstawiał, jest jednak zgodny z pana dotychczasowymi działaniami?
Drugie pytanie. Już pani poseł Tracz je zadała. Czy na obecnym etapie, 
przysłuchując się tej debacie, jest pan otwarty i widzi już pan konieczność 
poszerzenia katalogu grup wrażliwych?
I trzecie pytanie. Wspominał pan o Finlandii w swoim wystąpieniu. Jak wygląda 
polityka innych państw, które także narażone są na ryzyko instrumentalizacji? 
Dziękuję bardzo. (Oklaski)"
205,Anna Kwiecień,PiS,"Pani Marszałek! Panie Ministrze! Wysoki Sejmie! Szanowni Państwo! Ta ustawa 
tak naprawdę niczego nie zmieni, niczego nie poprawi. Twierdzę, że ona 
pojawia się po to, żeby tak naprawdę zamydlić oczy Polakom, że coś w kwestii 
nielegalnej imigracji się robi.
Szanowni Państwo! Tak naprawdę ten rząd miał szansę mieć bardzo ważny 
instrument w ręku, tzn. opinię Polaków w momencie, kiedy my w 2023 r. 
ogłosiliśmy kwestie związane z referendum. To tam pojawiło się bardzo ważne 
pytanie: Czy popierasz przyjęcie tysięcy nielegalnych imigrantów z Bliskiego 
Wschodu i Afryki zgodnie z przymusowym mechanizmem relokacji narzuconym przez 
biurokrację europejską? I co wtedy Donald Tusk powiedział? Uroczyście 
unieważniam to referendum. (Dzwonek) A jak zareagowała wtedy ówczesna 
opozycja? Ogromnym aplauzem i radością. Proszę państwa, prawda jest taka, że 
ta ustawa pojawia się dlatego, że jesteśmy w okresie wyborczym, ale nadal 
będą nielegalni imigranci...
Wicemarszałek Dorota Niedziela:
Dziękuję, pani poseł.
Poseł Anna Kwiecień:
...przepychani z Niemiec, a rząd w tej sprawie nic nie robi. Dziękuję. 
(Oklaski)"
357,Franciszek Sterczewski,KO,"Szanowna Pani Marszałek! Panie Ministrze! Wysoka Izbo! Wszyscy jesteśmy 
świadomi zagrożeń, z jakimi się mierzymy. Migracja jest wyzwaniem dla Polski 
i Europy. Zgadzam się z samą ideą wprowadzanych zmian: przywrócić kontrolę i 
bezpieczeństwo. Ale bezpieczna granica to taka, na której nikt nie ginie. Nie 
możemy w ciemno zawracać osób migrujących. Nie możemy bezpodstawnie uznawać 
ludzi za kryminalistów i terrorystów. Mimo trwania od 3 lat nielegalnej 
praktyki pushbacków na granicy dalej trwa chaos i kryzys humanitarny. Pełną 
kontrolę możemy odzyskać, tylko stosując prawo.
Chcę jednak zwrócić uwagę na problem, który zgłasza Stowarzyszenie 
Interwencji Prawnej: uznaniowość stosowania niektórych nowych przepisów przez 
Straż Graniczną, tzn. funkcjonariusze będą mogli w wyjątkowych 
okolicznościach przyjąć wniosek od osoby, która ich zdaniem jest zagrożona 
rzeczywistym ryzykiem doznania poważnej krzywdy w Białorusi. (Dzwonek) Co to 
oznacza w praktyce? W jaki sposób decyzje SG będą kontrolowane, skoro strona 
społeczna nadal nie ma wstępu do strefy przygraniczej?
Ostatnie zdanie, pani marszałek: Dlaczego nie ma możliwości zaskarżania tej 
decyzji? To są podstawowe elementy, które uczyniłyby ten cały system bardziej 
transparentnym i humanitarnym.
Wicemarszałek Dorota Niedziela:
Dziękuję, panie pośle.
Poseł Franciszek Sterczewski:
Nikt nie jest nielegalny. Ochrona granicy nie może wykluczać praw człowieka. 
Dziękuję. (Oklaski)"
379,Łukasz Ściebiorowski,KO,"Dziękuję.
Pani Marszałek! Wysoka Izbo! Mam wielki zaszczyt przedstawić sprawozdanie 
Komisji Kultury i Środków Przekazu o poselskim projekcie uchwały w sprawie 
upamiętnienia 80. rocznicy Tragedii Górnośląskiej. Projekt uchwały zawarty 
jest w druku nr 922.
Marszałek Sejmu, zgodnie z art. 37 ust. 1 i art. 40 ust. 1 regulaminu Sejmu, 
skierował w dniu 30 grudnia 2024 r. powyższy projekt uchwały do Komisji 
Kultury i Środków Przekazu do pierwszego czytania. Uzasadnienie w imieniu 
wnioskodawców przedstawiła posłanka Monika Rosa, która przybliżyła rys 
historyczny oraz wydarzenia na Górnym Śląsku w styczniu 1945 r., stanowiące 
tło tragedii górnośląskiej. Podkreśliła, że Śląsk był jednym z niewielu 
regionów, które po I wojnie światowej zostały podzielone granicami 
państwowymi. Zaznaczyła również, że treść projektu uchwały została opracowana 
w konsultacji z wybitnymi historykami, związanymi z Górnym Śląskiem, a także 
z uwzględnieniem opinii i materiałów Instytutu Pamięci Narodowej oraz 
definicji tragedii górnośląskiej. Przygotowany projekt uchwały 
upamiętniającej tragedię górnośląską odnosi się do trzech kluczowych aspektów 
tego wydarzenia: obozu koncentracyjnego w Zgodzie, masakry ludności cywilnej 
w Miechowicach oraz masowych wywózek Górnoślązaków do pracy przymusowej w 
ZSRR. Każdy z tych elementów, uwzględniony w treści uchwały, ukazuje inny 
wymiar tragedii, która dotknęła tysiące mieszkańców Górnego Śląska na 
początku 1945 r.
W dyskusji głos zabrała senator Halina Bieda, informując jako gość komisji, 
że podobna uchwała zostanie podjęta również przez Senat RP, co się dzisiaj 
stało, a jej treść nie wzbudziła żadnych uwag ze strony senatorów. Następnie 
głos zabrał Lech Parell, szef Urzędu do Spraw Kombatantów i Osób 
Represjonowanych, wyrażając aprobatę dla treści uchwały i sugerując jej 
przyjęcie przez aklamację. W dalszej debacie udział wzięli posłowie, 
członkowie komisji oraz zaproszeni goście, m.in. Łukasz Ściebiorowski, Roman 
Fritz, Piotr Gliński, Marek Suski, Joanna Lichocka i Monika Rosa.
Przewodniczący komisji zakończył pierwsze czytanie i skierował pytanie do 
posłanki Moniki Rosy jako przedstawicielki wnioskodawców o akceptację 
poprawek Biura Legislacyjnego do treści projektu uchwały. Posłanka 
zaakceptowała część zmian. Poseł Krzysztof Mieszkowski złożył wniosek o 
zaopiniowanie projektu uchwały w wersji zaproponowanej przez wnioskodawców, 
jednak przewodniczący komisji po zasięgnięciu opinii Biura Legislacyjnego nie 
poddał tego wniosku pod głosowanie. Komisja przystąpiła do rozpatrywania 
treści uchwały. Wniosek o zmianę tytułu zgłoszony przez posła Romana Fritza 
nie uzyskał poparcia. Pierwszy akapit uchwały został przyjęty wraz z 
poprawkami stylistycznymi Biura Legislacyjnego. Wnioski o zmianę treści 
drugiego, trzeciego i czwartego akapitu zgłoszone przez posłów Bronisława 
Foltyna i Joannę Lichocką również nie zostały poparte przez komisję. Piąty 
akapit został przyjęty z poprawkami stylistycznymi. Ostatecznie wobec 
zgłoszonego sprzeciwu co do przyjęcia całości projektu uchwały, 
przewodniczący komisji poddał pod głosowanie projekt wraz z naniesionymi 
poprawkami. Za przyjęciem uchwały głosowało 15 członków komisji, 0 było 
przeciw, a 7 wstrzymało się od głosu.
Zaproponowano, by posłem sprawozdawcą komisji był Łukasz Ściebiorowski, który 
wyraził zgodę. Innych kandydatur nie zgłoszono. Komisja Kultury i Środków 
Przekazu, po przeprowadzeniu pierwszego czytania oraz rozpatrzeniu projektu 
uchwały na posiedzeniu w dniu 7 stycznia 2025 r., wnosi, aby Wysoki Sejm 
podjął załączony projekt uchwały.
Komisja zgodnie z art. 43 ust. 3 regulaminu Sejmu przedstawia na żądanie 
wnioskodawcy wniosek mniejszości, zgodnie z którym po akapicie pierwszym 
należy dodać nowy akapit w brzmieniu: Była to kolejna odsłona tragicznych 
wydarzeń na Górnym Śląsku po wcześniejszych niemieckich nazistowskich 
zbrodniach dokonywanych od września 1939 roku. Był to wniosek posła Foltyna. 
Bardzo dziękuję, pani marszałek i Wysoka Izbo. (Oklaski)"
343,Sławomir Skwarek,PiS,"Pani Marszałek! Wysoka Izbo! Mam zaszczyt przedstawić stanowisko Klubu 
Parlamentarnego Prawo i Sprawiedliwość odnośnie do poselskiego projektu 
uchwały w sprawie upamiętnienia 80. rocznicy Tragedii Górnośląskiej. 
Historycznie rzecz ujmując, to druga uchwała o tym samym tytule. 5 lat temu 
Wysoka Izba uchwaliła przedstawiony przez Prezydium Sejmu projekt uchwały w 
75. rocznicę tragedii górnośląskiej przez aklamację.
Obecny projekt poselski został przygotowany - jak mówiła pani poseł 
wnioskodawca - przy pomocy historyków, także tych reprezentujących IPN i 
komisję ścigania zbrodni przeciwko narodowi polskiemu. Pod projektem 
podpisało się tylko 28 posłów. To trochę mało, ale za to mocnego medialnego 
wsparcia udzielił mu wasz europoseł Łukasz Kohut. Mam nadzieję, że nie o 
takie kontrowersyjne, niepoparte faktami historycznymi wsparcie wam, ale i 
nam chodzi.
Mija 80 lat od wydarzeń stanowiących jedną z najciemniejszych kart 
współczesnej Polski i Górnego Śląska. Tragedia górnośląska to pojęcie w 
ujęciu historycznym obszerne, obejmujące zbrodnie, gwałty, deportacje, 
represje, które miały miejsce od stycznia 1945 r., po wkroczeniu Armii 
Czerwonej na Górny Śląsk. Tragedia górnośląska to cierpienia i śmierć osób 
przebywających w komunistycznych obozach pracy, obozach koncentracyjnych, ale 
nie tylko mieszkańców Górnego Śląska. Bezspornym faktem jest, że w okresie 
rządów komunistów wydarzenia te były wyrugowane ze sfery publicznej i 
praktycznie z badań historyków. Dopiero po 1989 r. tragedia górnośląska 
została przywrócona zbiorowej pamięci i stała się przedmiotem licznych badań 
naukowych, w tym tych prowadzonych - co podkreślały pani poseł Rosa i pani 
senator Bieda - przez IPN, brawo. A wy chcecie tę instytucję zagłodzić, 
zaorać, pozbawić możliwości działania. Paradoksalnie pierwszą waszą ofiarą 
mogą być ofiary tragedii górnośląskiej.
Klub Prawo i Sprawiedliwość tę uchwałę poprze, ale zgłasza dwie poprawki. 
Pierwsza uwypukla i pokazuje prawdziwych sprawców tych zbrodni przeciwko 
Polakom, Górnoślązakom popełnionych przez Związek Sowiecki i jego 
kolaborantów. Druga to ta do sztambucha posłom wnioskodawcom. Jeszcze raz 
powtórzę: nie było takiego bytu politycznego jak Polska z przymiotnikiem 
˝ludowa˝, choćby w cudzysłowie. To trzeba skreślić choć raz. Prosimy o 
przyjęcie poprawek dla pełnego pokazania przyczyn, przebiegu i skutków 
tragedii górnośląskiej, dla uczczenia ofiar i pokazania prawdziwych sprawców. 
Dziękuję bardzo. (Oklaski)"
313,Monika Rosa,KO,"Pani Marszałkini! Wysoka Izbo! Rok 1945 to dla wielu rodzin, które mieszkają 
na Śląsku, czas tragiczny, czas mordów, gwałtów, obozów koncentracyjnych, 
wywózek, cierpienia, biedy, ubóstwa. To czas, który później był przez bardzo 
wiele lat po prostu przemilczany i rugowany z pamięci zbiorowej. To czas, 
który przetrwał dzięki indywidualnym wspomnieniom, o których bardzo często 
osoby, które doświadczyły tych tragicznych wydarzeń, bały się mówić. Ale to 
są wspomnienia, które ciągle tkwią w pamięci bardzo wielu osób, rodzin 
Ślązaków, Polaków, Niemców mieszkających na terenie Górnego Śląska, na 
terenie Śląska i Opolszczyzny.
Terminem tragedii górnośląskiej, jak czytamy na stronach i w publikacjach 
Instytutu Pamięci Narodowej, określa się wydarzenia związane z wkroczeniem 
armii sowieckiej na Górny Śląsk w styczniu 1945 r. Morderstwa, rabunki, 
gwałty, kradzieże wyposażenia zakładów przemysłowych, wysiedlenia oraz 
wywożenie, uprowadzanie czy wręcz kradzież ludzi do przymusowej pracy m.in. w 
kopalniach Związku Sowieckiego. Internowanie i deportacja mężczyzn w wieku od 
17 do 50 lat trwały od lutego do przełomu kwietnia i maja 1945 r. Zabieranych 
często przypadkowo ludzi okłamywano, że najwyżej kilkanaście dni będą 
pracować na zapleczu frontu. Przymusowa deportacja tych mężczyzn, nierzadko 
jedynych żywicieli rodzin, była tragedią dla pozostawionych w kraju dzieci i 
kobiet. W tej dramatycznej sytuacji były nie tylko pojedyncze rodziny 
pozbawione źródła dochodu, ale także całe robotnicze dzielnice, które 
zamieniały się w dzielnice biedy. Masowe gwałty, często zbiorowe, później 
tkwiły w pamięci kobiet, które doświadczyły tego dramatu. Tragedia była 
tematem tabu, natomiast wszyscy doskonale pamiętamy masakrę w Miechowicach, 
której w styczniu 1945 r. dopuścili się żołnierze Armii Czerwonej. 
Zamordowano wtedy co najmniej 380 Polaków i Niemców. Pamiętamy też o bardzo 
trudnej historii, na jaką złożyły się obozy koncentracyjne, obozy pracy 
tworzone i prowadzone przez tworzące się wówczas komunistyczne władze Polski. 
Obóz w Świętochłowicach na Zgodzie, obóz w Mysłowicach i obóz w Łambinowicach 
to obozy, które nie miały na celu wymuszania pracy. To były obozy niosące po 
prostu śmierć.
Ponieważ przez lata pamięć o tych wydarzeniach była zakłamywana, tym 
ważniejsza jest symboliczna pamięć o ofiarach tych wydarzeń, a przede 
wszystkim tym ważniejsze jest myślenie o przyszłości, o budowaniu wspólnoty 
opartej na więzi z przeszłością, o budowaniu wspólnoty opartej na prawdzie i 
(Dzwonek) przenoszeniu tej wiedzy, tej pamięci do kolejnych pokoleń, o co 
państwa proszę. (Oklaski)"
358,Piotr Paweł Strach,Polska2050-TD,"Pani Marszałek! Wysoka Izbo! Szanowni Panowie i Panie Posłanki! 1945 r. miał 
być rokiem spokoju, ale dla wielu mieszkańców Śląska oznaczał początek 
kolejnej fali cierpienia. Zamiast sprawiedliwości nadeszła zemsta, zamiast 
spokoju - masowe represje z rąk Armii Czerwonej. Wielu ludzi stanęło twarzą w 
twarz z przemocą, bezprawiem i upokorzeniem tylko dlatego, że byli Ślązakami, 
albo po prostu dlatego, że mieszkali tam, gdzie mieszkali. Często wystarczyło 
jedno fałszywe słowo, jeden donos, by stracić wszystko: dom, prawa, godność, 
czasem życie.
Jednym z symboli Tragedii Górnośląskiej są Miechowice, gdzie w styczniu 1945 
r. zamordowano 380 osób. Chodzi również o Przyszowice, Pokój, Dobrzeń Wielki, 
Kup, Czarnowąsy. Tam również cierpieli niewinni ludzie, tam również cierpiały 
całe rodziny. Oprócz gwałtów i grabieży rozpoczęły się także deportacje. W 
lutym 1945 r. mężczyzn w wieku od 17 do 50 lat wywożono do pracy do Związku 
Radzieckiego. Tysiące ludzi trafiło do bydlęcych wagonów w podróży do 
nieludzkiej ziemi. Co czwarta osoba nie przeżyła tego pobytu na Wschodzie.
Historia Śląska pokazuje, jak łatwo jest ulec podziałom, które w końcu 
doprowadzają do tragedii. Przypominamy dziś tych, którzy w 1945 r. stali się 
ofiarami zbrodni, ale pamięć o nich nie jest tylko przypomnieniem 
przeszłości. To także lekcja, że nienawiść nie rodzi się przypadkowo, że 
wzrasta w atmosferze lęku, nieufności, nieporozumień, a także celowego 
politycznego podsycania. Pamięć o tych wydarzeniach to nie tylko hołd dla 
ofiar, ale także zobowiązanie. Nie pozwólmy, by nienawiść rządziła naszymi 
działaniami, nie pozwólmy się podzielić, nie pozwólmy, aby ktoś politycznie 
wykorzystywał polaryzację opartą na nienawiści do innych, sąsiadów, 
obcokrajowców, ludzi mówiących innymi językami, ludzi innych kultur. 
Pamiętajmy, że przemoc ma różne oblicza i prowadzi do tragedii. Złóżmy hołd 
ofiarom Tragedii Górnośląskiej. Część ich pamięci! Dziękuję. (Oklaski)"
326,Marek Sawicki,PSL-TD,"Pani Marszałek! Wysoka Izbo! W pełni zgadzając się z przedmówcami w sprawie 
Tragedii Górnośląskiej, chcę wyrazić pełną aprobatę mojego klubu, klubu 
Polskie Stronnictwo Ludowe - Trzecia Droga dla tej uchwały. Troszkę martwi 
mnie, że nie jesteśmy w stanie w pełnej zgodzie i przez aklamację przyjąć tej 
uchwały dotyczącej potwornej zbrodni. Chcę powiedzieć, że to nie pierwsza 
potworna zbrodnia. Odpowiecie: Co tu robi Podlasiak mówiący o zbrodni 
górnośląskiej?
Otóż nas zbrodnie sowieckie, zbrodnie komunistyczne dotknęły już w 1939 r., 
kiedy nasze tereny do Bugu zajęli Sowieci i przez 2 lata plądrowali, 
wywozili, mordowali i gwałcili. Do dziś nie jesteśmy w stanie do końca 
zidentyfikować ofiar tamtych zbrodni. Potem przyszedł 1944 r. i, przypomnę, 
zbrodnie na Wileńszczyźnie, obława augustowska, zbrodnie na Podlasiu. Na moim 
terenie w czterech powiatach: Siedlce, Łosice, Sokołów Podlaski i Węgrów od 
lipca 1944 r. aresztowano 3,5 tys. żołnierzy Armii Krajowej, Narodowych Sił 
Zbrojnych, żołnierzy niepodległościowych, podejmujących walkę także z 
komunistycznym reżimem, także z Urzędem Bezpieczeństwa. Co istotne, z tych 
3,5 tys. ludzi, których wywózkę z moich powiatów rozpoczęto 11 listopada 1944 
r., wróciła zaledwie 1/3. Pozostali zostali wymordowani, w tym także mój 
dziadek.
Do dziś, także w lokalnym społeczeństwie, nadal funkcjonuje komunistyczny mit 
o rzekomych bandytach z lat 40., z lat 50. Jako dzieci tych żołnierzy nadal 
do końca nie mamy odwagi, żeby uczcić ich pamięć i odważnie o tym porozmawiać 
w społeczeństwie, bo przez władzę komunistyczną byli oni traktowani jak 
bandyci. Co ciekawe, to, co miało miejsce na Śląsku, miało miejsce także u 
nas, na Podlasiu. Nie brakowało Polaków, którzy wspierali i Urząd 
Bezpieczeństwa, i okupantów (Dzwonek), że tak powiem, sowieckich.
Przyjmijmy dzisiaj tę uchwałę. Zgadzam się też w pełni z tym, żebyśmy dali 
szansę Instytutowi Pamięci Narodowej na zidentyfikowanie tych 40 tys., 60 
tys. czy nawet, jak niektórzy określają, 90 tys. ludzi wymordowanych w 
zbrodniach na Górnym Śląsku, żeby można było ich godnie uczcić. Dziękuję. 
(Oklaski)
(Przewodnictwo w obradach obejmuje wicemarszałek Sejmu Piotr Zgorzelski)"
273,Dorota Olko,Lewica,"Panie Marszałku! Wysoka Izbo! Pochylamy się dzisiaj nad projektem uchwały 
upamiętniającej ofiary radzieckich zbrodni i prześladowań po roku 1945 na 
terenie Śląska. Ich ofiarami padali Niemcy, Polacy oraz przede wszystkim i w 
największym stopniu Ślązacy. Wojska radzieckie dopuszczały się na Górnym 
Śląsku masowych egzekucji ludności cywilnej, morderstw, gwałtów i rabunków. 
Ofiarami zbrodni padali nie tylko naziści, ale również, a może przede 
wszystkim osoby niemające nic wspólnego z nazizmem. Na liście ofiar 
znajdziemy nie tylko osoby, które w plebiscytach wybierały Polskę, ale 
również powstańców śląskich.
Jako nazistów próbowała ofiary przedstawiać komunistyczna propaganda. Zdarza 
się również, że dzisiaj powtarzają ją osoby kwestionujące istnienie 
narodowości śląskiej albo języka śląskiego. To jest bardzo smutne i po prostu 
haniebne, bo nie ma nic wspólnego z prawdą historyczną.
Żeby w latach powojennych na Górnym Śląsku trafić pod ścianę albo na Syberię, 
wystarczyło posiadać imię albo nazwisko, które nie brzmiały po polsku. 
Wystarczyło mówić językiem, który nie brzmiał jak polski, chociaż oczywiście 
mówienie po polsku nikogo przed represjami nie uratowało. Wywiezionych w głąb 
ZSRR bydlęcymi wagonami zostało kilkadziesiąt tysięcy Ślązaków, kolejne 
tysiące zostały umieszczone w obozach pracy przymusowej albo zamordowane. 
Ofiarami morderstw, wywózek i aresztowań byli przede wszystkim mężczyźni, 
jedyni żywiciele rodzin. Sprawiło to, że wiele śląskich rodzin zostało 
wpędzonych w skrajną biedę.
Narodowość śląska nie mieściła się w komunistycznej wizji świata, była 
traktowana jako obca, wroga, kryptoniemiecka. Chociaż najkrwawsze represje 
ustały na Śląsku kilka lat po zakończeniu wojny, to śląska tożsamość była 
stanowczo zwalczana. Polska powojenna miała być krajem jednolitym etnicznie i 
kulturowo.
W 80. rocznicę tragedii górnośląskiej obok słów stanowczego potępienia dla 
katów i oprawców musimy sobie jasno powiedzieć, że jeżeli chodzi o politykę 
wobec mniejszości śląskiej, to zostało nam w wolnej Polsce jeszcze wiele do 
zrobienia. Mniejszość śląska, mimo wyroku Europejskiego Trybunału Praw 
Człowieka, nadal nie ma statusu mniejszości etnicznej. Język śląski ze 
względu na niezrozumiałe weto prezydenta nadal nie ma statusu języka 
regionalnego. Mam nadzieję, że uchwała, nad którą dyskutujemy, będzie dla 
wielu osób na tej sali przyczynkiem do refleksji także w tej sprawie.
Wysoka Izbo! Z powodów geopolitycznych tragedia górnośląska była do 1989 r. 
tematem tabu. Wydarzenia te nie istniały w dyskursie publicznym, nie 
zajmowała się nimi historiografia, a pamięć o losach mieszkańców Górnego 
Śląska przetrwała jedynie w świadomości społecznej. (Dzwonek) Mam nadzieję, 
że dzisiaj posłowie i posłanki pozwolą na przeniesienie pamięci o tej zbrodni 
również do pamięci urzędowej, oficjalnej.
Koalicyjny klub Lewicy oczywiście popiera przedłożony projekt uchwały. 
Dziękuję bardzo. (Oklaski)"
172,Maciej Konieczny,Razem,"Panie Marszałku! Wysoka Izbo! Koło Poselskie Razem oczywiście popiera uchwałę 
Sejmu RP w sprawie upamiętnienia 80. rocznicy Tragedii Górnośląskiej.
W styczniu br. mija 80 lat od tych dramatycznych wydarzeń, określanych mianem 
tragedii górnośląskiej. Wkroczenie wojsk radzieckich na początku 1945 r. na 
Górny Śląsk dla wielu mieszkańców regionu nie było początkiem wyzwolenia, 
lecz przejściem od hitlerowskiej okupacji do kolejnych represji i 
prześladowań ze strony tych, którzy mieli nieść pokój. Ziemie górnośląskie, w 
przeciwieństwie do sąsiedniego Zagłębia, postrzegane były jako niemieckie, a 
więc wrogie. Mieszkali tu Niemcy, czyli wszyscy mogli być uznani za Niemców, 
bo o to tu chodziło, bo faktycznie realne pochodzenie nie było kluczowe. To 
zastosowanie odpowiedzialności zbiorowej sprawiało, że dziesiątki tysięcy 
Ślązaków i Ślązaczek... Bardzo często za sam fakt urodzenia się tam, gdzie 
się urodzili, spotykały ich ogromne represje, trafiali do obozów pracy w 
Polsce, m.in. w świętochłowickiej Zgodzie, Mysłowicach i Łambinowicach, które 
zresztą były pozostałością po niemieckiej infrastrukturze. Takich obozów w 
Polsce i na Śląsku było ponad 200 i w niewielkim stopniu stanowiły funkcję 
karną. Były raczej elementem powojennej zemsty na narodzie niemieckim czy też 
- raz jeszcze - na tych, których za Niemców nowe władze uznały.
Skomplikowana sytuacja narodowościowa na Górnym Śląsku sprawiała, że ofiarami 
stawali się głównie Ślązacy. Kilkadziesiąt tysięcy osób - do dziś nie 
ustalono dokładnie ile - wywiezionych zostało do pracy na terenie Związku 
Radzieckiego, gdzie bardzo wielu z nich straciło zdrowie lub życie. Szacuje 
się, że zaledwie 1/3 deportowanych wróciła do Polski, a ostatnich zwolniono z 
obozów dopiero w latach 50. Warto pamiętać, że ofiarami tragedii 
górnośląskiej były nie tylko osoby uwięzione i deportowane, ale także ich 
rodziny pozbawione ojców i mężów w trudnych powojennych czasach, bo wywożeni 
byli głównie mężczyźni.
Tragedia górnośląska to historia, o której często się nie pamięta lub się ją 
wypiera, bo nie pasuje do martyrologicznej wizji polskiej historii Śląska. 
Tymczasem prześladowania ludności rdzennej Górnego Śląska, tak Ślązaków, 
Niemców, jak i Polaków, również osób nieokreślonych narodowo, dokonywane były 
nie tylko przez wkraczającą na ziemie polskie Armię Czerwoną, ale w warunkach 
powojennych także przez władze PRL, którym nie na rękę była śląskość, które 
starały się wymazać z historii ślady jakiejkolwiek innej niż polska historii 
regionu. Przywracanie tragedii górnośląskiej możliwe było dopiero po zmianie 
ustroju. 10 lat temu, w 70. rocznicę, w Radzionkowie uroczyście otwarto 
Centrum Dokumentacji Deportacji Górnoślązaków do ZSRR. (Dzwonek) RAŚ od lat 
organizuje symboliczny Marsz na Zgodę, upamiętniający te wydarzenia.
Dziś warto pamiętać o tych wydarzeniach nie tylko ze względu na ich ofiary, 
ale także na to, żeby zobaczyć, do czego prowadzi instytucjonalna 
dyskryminacja całych grup społecznych i odpowiedzialność zbiorowa. A z 
perspektywy Ślązaków najlepiej upamiętnić ofiary poprzez uszanowanie ich, 
poprzez uznanie języka śląskiego i mniejszości śląskiej. (Oklaski)"
137,Paweł Jabłoński,PiS,"Bardzo dziękuję.
Panie Marszałku! Cieszę się, że dyskutujemy tutaj o kwestii, która 
rzeczywiście powinna nas jednoczyć. Bo tragedia górnośląska to była tragedia 
polska, to była tragedia naszego narodu, spowodowana przez Sowietów, przez 
ich polskich kolaborantów, także byłych niemieckich kolaborantów. Przecież 
wykorzystywali także ludzi służących wcześniej Niemcom, którzy potem sprytnie 
zmienili stronę. Cieszę się, że to upamiętniamy. Trzeba podkreślać to, kto 
był sprawcą tych zbrodni. Trzeba podkreślać to, że to właśnie z tej 
kolaboracji te zbrodnie się brały. To była jedna z całej listy zbrodni 
popełnionych na naszym narodzie.
Liczę na to, że te poprawki, które my zgłosiliśmy, zostaną przyjęte, bo one 
właśnie na te elementy zwracają uwagę. Cieszę się, że dyskusja o tym się 
toczy, że mamy też odwagę mówić o pewnych kwestiach, które dla niektórych, 
wydawałoby się, są niewygodne. Ale jednak trzeba o tym przypominać. 
Kolaboranci sowieccy nawet już od 1944 r. robili wszystko, żeby niszczyć 
Polskę, żeby niszczyć to, co było odrębne (Dzwonek) i wyłamywało się ze 
schematu sowieckiego. Walczyli z żołnierzami wyklętymi, walczyli z Armią 
Krajową, walczyli z Polakami w całej Polsce, i na Śląsku, i w innych 
częściach. Trzeba o tym przypominać, tych kolaborantów piętnować, a nie z 
nimi współpracować i przywracać im emerytury. (Oklaski)"
379,Łukasz Ściebiorowski,KO,"Dziękuję.
Panie Marszałku! Wysoka Izbo! Obchodzimy 80. rocznicę tragedii górnośląskiej, 
bolesnego rozdziału naszej historii, który na zawsze zmienił losy Górnego 
Śląska. Po zakończeniu II wojny światowej tysiące mieszkańców tego regionu 
padły ofiarą masowych deportacji do Związku Radzieckiego, a wielu z nich 
nigdy już nie powróciło do swoich domów. Byli to zarówno robotnicy, jak i 
zwykli obywatele, często oskarżani niesłusznie o współpracę z okupantem. 
Tragedia górnośląska to jednak nie tylko deportacje, to także fala represji, 
prześladowań, dyskryminacji wobec Ślązaków, wynikająca z niezrozumienia ich 
tożsamości kulturowej i językowej, zniszczony społeczny dorobek pokoleń, a 
wiele rodzin na zawsze zostało rozdzielonych.
Tegoroczna rocznica to okazja do refleksji nad odpowiedzialnością państwa za 
pamięć historyczną i wsparcie dla społeczności, które doświadczyły tak 
wielkich cierpień. To również czas, aby oddać hołd wszystkim, którzy przeżyli 
tragedię, a także tym, którzy zginęli. Pochylając się dziś nad projektem 
uchwały, warto, aby za tym szły również kolejne działania, aby pamięć o tych 
wydarzeniach była trwała i wielowymiarowa (Dzwonek), ale też była lekcją dla 
kolejnych pokoleń. Jako Izba powinniśmy rozważyć: ustanowienie dnia pamięci o 
Tragedii Górnośląskiej - może to być 30 stycznia, data rozpoczęcia 
deportacji; wsparcie dla rodzin ofiar; edukację historyczną - wiele się już 
dzieje; wsparcie i promocję instytucji pamięci takich jak centrum deportacji 
Górnoślązaków w Radzionkowie; działania lokalne - wsparcie samorządów w tym 
zakresie.
Niech ta rocznica przypomina nam, jak ważne jest budowanie dialogu i 
wspólnoty w różnorodności, która jest siłą Górnego Śląska i całej Polski. 
Dziękuję bardzo. (Oklaski)"
234,Dariusz Matecki,PiS,"Szanowny Panie Marszałku! Chciałem podziękować panu posłowi Fritzowi, bo 
powiedział właściwie wszystko, co ja chciałbym powiedzieć w tej sprawie. 
(Oklaski)
Ale poruszę kwestię tego, że bardzo dobrze, że dostrzegacie państwo 
bestialstwo Armii Czerwonej, bestialstwo Rosjan i to, co robili na terenach 
naszego kraju. I takie pytanie: Dlaczego dopiero kiedy Prawo i Sprawiedliwość 
doszło do władzy, dopiero za naszych czasów pomniki sowieckich zbrodniarzy, 
pomniki wdzięczności Armii Radzieckiej, braterstwa broni polsko-radzieckiego 
również na Śląsku były usuwane? Niestety do dzisiaj niektóre jeszcze również 
na Śląsku są. Dlaczego tamtejsi samorządowcy, często związani z Ruchem 
Autonomii Śląska, bronią tych pomników? Przecież to jest niedorzeczne.
Ja nie zagłosuję za tą uchwałą. Być może będę jedyny w Sejmie, ale nie 
zagłosuję za czymś, czemu twarz daje pan Łukasz Kohut. W życiu za czymś takim 
(Dzwonek) nie zagłosuję. To była wielka tragedia, to trzeba przyznać i o tym 
powinniśmy rzeczywiście mówić, ale z całą pewnością nie można popierać 
narracji pana Kohuta, narracji, która uderza w Polskę. I zawsze trzeba 
potępiać czyny Armii Czerwonej i trzeba likwidować wszystkie pomniki i 
tablice oddające hołd tym bandytom. Dziękuję. (Oklaski)"
399,Witold Tumanowicz,Konfederacja,"Panie Marszałku! Wysoka Izbo! Naród polski doznał ogromnych cierpień w 
okresie II wojny światowej, w latach 30. i 40. zeszłego wieku, i oczywiście 
należy się pamięć wszystkim pomordowanym, wszystkim ofiarom.
Natomiast z tego miejsca przy okazji tej uchwały chciałbym zwrócić Wysokiej 
Izbie uwagę na pewien bulwersujący fakt. Mianowicie wstrzymano, polski rząd 
wstrzymał finansowanie muzeum ofiar rzezi wołyńskiej w Chełmie. Czy to są 
jakieś gorsze ofiary? Ich nie należy upamiętnić? Nie należy im się pamięć, 
nie należy im się szacunek, nie należy im się muzeum, które pokaże ogrom tej 
niewyobrażalnej tragedii, niewyobrażalnej zbrodni? Tym bardziej że jesteśmy 
naprawdę zapóźnieni w stosunku do propagandy ukraińskiej, która gloryfikuje 
oprawców. Potrzebujemy takich miejsc pamięci, ponieważ Polacy, ci, którzy od 
nas już odeszli, na to po prostu zasługują. (Oklaski)"
343,Sławomir Skwarek,PiS,"Panie Marszałku! Wysoka Izbo! Krótki biogram. Za PRL-u, czyli pomiędzy 1952 
r. a 1989 r., odznaczony m.in. Krzyżem Kawalerskim Orderu Odrodzenia Polski i 
Złotym Krzyżem Zasługi, a dopiero w 1996 r. oskarżony o zbrodnię ludobójstwa. 
Zmarł w 2007 r. w Tel Awiwie, nieosądzony. Izrael odmówił wydania go Polsce. 
O kim mowa? To komendant obozu Zgoda w Świętochłowicach, a później 
Centralnego Obozu Pracy w Jaworznie - Salomon Morel.
I pytanie: Kto zbada zbrodnie przeciwko narodowi polskiemu, także te na 
Górnym Śląsku, jeśli zaorzecie, zagłodzicie, zniszczycie Instytut Pamięci 
Narodowej? Kto zbada, kto będzie ścigał, kto upamiętni? Pozostawiam pytanie 
bez odpowiedzi, bo zapewne o to wam chodzi, droga koalicjo 13 grudnia. 
(Oklaski)"
471,Urszula Koszutska,KO,"Szanowny Panie Marszałku! Wysoka Izbo! M?j ?pa był deportowany - to tytuł 
wystawy, która dzisiaj została zainaugurowana w Senacie. M?j ?pa był 
deportowany - to dla wielu kobiet, dla wielu matek, dla wielu om, które 
pochodzą z Górnego Śląska, samotne wychowywanie dzieci, cierpienia, gwałty, 
grabieże. M?j ?pa był deportowany - to dla wielu znaczy cierpienie, to dla 
wielu znaczy trudny los i dla wielu oznacza coś, co nie powinno się zdarzyć. 
M?j ?pa był deportowany - to też oznacza, że nie wrócił z powrotem z 
nieludzkiej ziemi na Górny Śląsk.
Dla wielu Ślązaków ta tragedia oznaczała cierpienie, a powodem tego 
cierpienia było tylko to, że urodzili się na Górnym Śląsku. Intencje 
wnioskodawców są szlachetne i godne. (Dzwonek) Chcą pokazać, że było 
cierpienie, że cierpienie wynika z nienawiści i że trzeba temu cierpieniu 
zapobiegać."
313,Monika Rosa,KO,"Panie Marszałku! Wysoka Izbo! Panowie Posłowie! Ja się nazywam Monika Rosa i 
to ja jestem wnioskodawczynią tego projektu uchwały. Ten projekt uchwały 
dzisiaj został przyjęty przez Senat przez aklamację. Jestem wnioskodawczynią 
tego projektu, więc bardzo proszę, żeby nie przypisywać mi intencji i państwa 
fantazji na temat tego, co za tym projektem stoi. A stoi jedno: pamięć, 
prawda i sprawiedliwość, i oddanie czci Ślązaczkom i Ślązakom, którzy przez 
władze komunistyczne, przez armię sowiecką, ale też przez chory nacjonalizm 
byli wpychani do obozów, byli mordowani i gwałceni. Ta uchwała ma oddać im 
cześć, cześć ich pamięci, ale ma także wyjść w przyszłość i powiedzieć: nigdy 
więcej.
Jesteśmy wspólnotą pamięci, a Ślązacy i Ślązaczki istnieją, mają swój 
język...
(Poseł Paweł Jabłoński: Gwarę.)
...swoją tożsamość, swoją historię i pamięć pielęgnowaną wbrew władzom po 
1945 r. (Dzwonek) i pomimo obojętności państwa po 1989 r. Ślązacy dostaną w 
końcu uznanie języka śląskiego za język regionalny.
Panie Marszałku! Zgłaszam wniosek, aby nie odsyłać projektu do komisji, tylko 
przystąpić do trzeciego czytania. (Oklaski)"
205,Anna Kwiecień,PiS,"Panie Marszałku! Wysoka Izbo! Dobrze, że pracujemy nad tą uchwałą, która 
przywraca pamięć o ofiarach tragedii górnośląskiej. Tyle słów padło z tej 
mównicy pełnych żarliwości, pełnych współczucia, ubolewania nad tragedią 
ludzi, którzy zginęli, którzy zostali wywiezieni, którzy stracili życie, 
zdrowie w tej kaźni, którą zgotowała Armia Czerwona. Dlatego trudno mi 
zrozumieć, że z tej mównicy padła - nie dzisiaj, tylko w ogóle z tej mównicy, 
bodajże w roku 2016 - zapowiedź likwidacji Instytutu Pamięci Narodowej, 
instytucji, która tak naprawdę przywraca pamięć o wielu rzeziach i kaźniach 
Polaków obywatelom polskim mieszkającym na terenie Polski. (Dzwonek) Nie mogę 
także zrozumieć, jak można przywracać przywileje emerytalne spadkobiercom 
właśnie tych ludzi, którzy dokonywali tych zbrodni na Polakach, na Ślązakach, 
na Niemcach mieszkających na terenie Górnego Śląska. (Oklaski)"
379,Łukasz Ściebiorowski,KO,"Panie Marszałku! Wysoka Izbo! Pozostaje mi podziękować za te wszystkie 
wystąpienia. Nawet jeżeli się różnimy, to tak jak mówię, one pokazują złożoną 
historię Górnego Śląska czy też innych regionów, bo oczywiście nie tylko na 
Śląsku ta historia była trudna. Jeszcze raz, tak jak zaopiniowała Komisja 
Kultury i Środków Przekazu, wnosimy o przyjęcie przez Sejm tego projektu 
uchwały. Być może uda się to zrobić w formie aklamacji, co byłoby, jak myślę, 
największym ukłonem i wyrazem szacunku wobec ofiar tej tragedii. Bardzo 
dziękuję."
443,Andrzej Tomasz Zapałowski,Konfederacja,"Panie Marszałku! Wysoka Izbo! Tytuły prasowe z grudnia ubiegłego roku 
porażają: Obława po strzelaninie w Krakowie, Zatrzymano obywatela 
Kazachstanu, Ukrainy. Jeszcze nie wiadomo, kto strzelał do policjantów. W 
grudniu na terenie mojego województwa w nocy pięciu Ukraińców włamuje się, 
wiąże 12-letnie dziecko, właściciela polewa wrzątkiem z chemikaliami, bije. 
To samo wydarza się wcześniej w Sanoku, taki sam napad w tym samym czasie pod 
Przemyślem. Dwie grupy strzelają do siebie, są ranni, osoby uciekają za 
granicę. Wszystko z nielegalnej broni.
Musimy skończyć z poprawnością polityczną. Proszę państwa, nielegalna broń, 
prawdopodobnie z Ukrainy, płynie strumieniem. Grupy przestępcze zaczynają 
twarde działania przestępcze na terenie Polski. Nie wiem, czy Ministerstwo 
Spraw Wewnętrznych panuje nad tą sytuacją, ale proszę państwa, nie możemy 
doprowadzić kraju do sytuacji, takiej jak ma Szwecja, gdzie praktycznie 
codziennie jest strzelanina, i to z nielegalnej broni. A jeszcze do nas, 
dzięki Bogu, nie dotarli ci nielegalni imigranci z Bliskiego Wschodu, którzy 
mogą dotrzeć. (Dzwonek) I dopiero tak naprawdę w Polsce rozpocznie się 
rozpacz i upadek bezpieczeństwa społecznego. Dziękuję. (Oklaski)"
399,Witold Tumanowicz,Konfederacja,"Panie Marszałku! Wysoka Izbo! Rząd Donalda Tuska w Brukseli w ramach 
konsultacji przyjął 11 grudnia dokument wzywający do przyspieszenia 
implementacji unijnego zielonego ładu oraz paktu migracyjnego. Polska od 
niedawna sprawuje rotacyjną prezydencję w Radzie Unii Europejskiej wraz z 
Danią i Cyprem. Dokument z tym związany dotyczy przyjęcia wspólnego systemu 
azylowego, imigracyjnego oraz dążenia do neutralności klimatycznej Unii 
Europejskiej do 2050 r. Donald Tusk po raz kolejny udowodnił, że jego 
polityczna kariera to festiwal hipokryzji. Jeszcze niedawno słyszeliśmy, jak 
rzekomo sprzeciwia się paktowi migracyjnemu i obiecuje walczyć o polskich 
rolników w obliczu zielonego ładu. A co robi dziś? Jako przewodniczący 
prezydencji w Radzie Unii Europejskiej podpisuje dokument wzywający do 
przyspieszenia tych samych rozwiązań, które miały być rzekomo blokowane. To 
mistrzowska żonglerka słowami: w Polsce mówi jedno, w Brukseli robi drugie. 
Tusk jest jak kameleon, zmienia barwy w zależności od okoliczności. Ale jedno 
pozostaje niezmienne - jego gotowość do służenia unijnym interesom kosztem 
Polski. W końcu czyż może być lepszy symbol zdrady narodowych interesów niż 
człowiek, który w jednej chwili obiecuje: wspiera się rolników, a w drugiej 
podpisuje się pod regulacjami szkodzącymi polskiemu rolnictwu? Donald Tusk to 
likwidator państwa polskiego. (Oklaski)"
205,Anna Kwiecień,PiS,"Panie Marszałku! Wysoka Izbo! Dzisiaj w mediach pojawiła się informacja, że 
Zarząd Poczty Polskiej zapowiedział grupowe zwolnienia ok. 8,5 tys. 
pracowników tej jakże zacnej i ważnej instytucji w Polsce.
Z tego miejsca chciałabym podziękować wszystkim pocztowcom za ich ogromną 
pracę, pracę na rzecz każdego z nas, każdego Polaka. Ale chciałabym 
podkreślić szczególną rolę listonoszy, którzy docierają do każdego domu w 
Polsce. Proszę państwa, chciałabym ukłonić się pewnemu panu o imieniu 
Andrzej, który od wielu, wielu lat dociera do mojej mamy, przynosi jej 
emeryturę, przynosi list, zawsze porozmawia, zawsze zamieni kilka słów. I 
myślę, że takich panów Andrzejów, takich pań Baś, które też docierają, bo 
akurat do mnie przyjeżdża pani Basia, jest bardzo wiele. Ich praca jest 
niezwykle ceniona przez starsze osoby, które często nie mogą wychodzić z 
domu, a dla których właśnie kontakt z takim panem Andrzejem to jest okno na 
świat. Mam nadzieję, że mimo tych wielkich turbulencji (Dzwonek) nadal Poczta 
Polska będzie świadczyła usługi i że będzie wielu takich Polaków, którzy 
naprawdę z ogromną wdzięcznością będą dziękowali za ich pracę. A ja z tego 
miejsca w imieniu mojej mamy dziękuję panu Andrzejowi. (Oklaski)"
476,Wioletta Maria Kulpa,PiS,"Panie Marszałku! Wysoka Izbo! Nawiążę do wystąpienia pani poseł Anny 
Kwiecień. Moje wystąpienie jest w zasadzie w tym samym duchu, chociaż się nie 
umawiałyśmy. Z tego wynika, że to wydarzenie jest tak ważne i tak 
bezpreprecedensowe. Co się dzieje w Polsce? Nawet 8,5 tys. pracowników Poczty 
Polskiej może stracić pracę - taka informacja obiegła dziś media. Do czego 
chce doprowadzić ten rząd? Czy Polacy, aby odebrać awizo, korespondencję, 
będą jeździć do dużych miast? Bo w małych gminach zamknięcie urzędu 
pocztowego, tak jak wcześniej zamknięcie komisariatów Policji, jest dużym 
problemem. Czy zdajecie sobie państwo sprawę, jaką gehennę tworzycie 
mieszkańcom małych miejscowości? Niejednokrotnie starsze osoby będą pokonywać 
kilkanaście kilometrów drogi, aby odebrać jeden list, aby odebrać swoją 
emeryturę lub rentę. Gdzie tu logika? Do jakich metod się posuwa rząd 
koalicji 13 grudnia swym nieudolnym zarządzaniem spółkami Skarbu Państwa? 
Niestety w konsekwencji na tym tracą Polacy, mieszkańcy małych miejscowości, 
ale przede wszystkim pracownicy, którzy stracą źródło dochodu, i ich rodziny. 
Dziękuję. (Oklaski)"
138,Klaudia Jachira,KO,"Panie Marszałku! Wysoka Izbo! Minuta na wypowiedź dotyczącą tak 
fundamentalnego prawa do azylu to było stanowczo za mało, dlatego powrócę do 
tego tematu teraz, w oświadczeniu.
Ludzkość powstała, bo nasi przodkowie mogli się przemieszczać. Spotykali na 
swej drodze inne gatunki, dzięki temu wymieniali geny, zdobywali nowe 
umiejętności i mogli się dalej rozprzestrzeniać. Dzięki migracjom i wymianie 
budowała się kultura, która umożliwiła powstanie cywilizacji. Nawet 
dzisiejsze podróże kosmiczne albo marzenia o nich są niczym innym jak 
realizacją naszej odwiecznej potrzeby migracji.
Ale migracja wynika też z konieczności. Uciekamy ze swych ojczyzn przed 
wojną, głodem i w obawie o własne zdrowie lub coraz częściej życie. Dlatego 
być może jak nigdy wcześniej potrzebujemy mądrej, systemowej polityki 
migracyjnej, która może być szansą, a nie straszenia innym kolorem skóry czy 
wyznaniem albo tworzeniem twierdzy Europa, bo z historii dobrze wiemy, jak 
kończyły twierdze - wszystkie upadły.
Nie ma też co się obrażać na sytuację demograficzną w Polsce. Polki nie rodzą 
i nie będą rodzić, bo państwo i konserwatywni politycy nie szanują ich praw, 
i to się w najbliższym czasie nie zmieni. Dlatego w pełni rozumiem decyzję 
Polek. A więc to migracja, a nie okrucieństwo i rasizm na granicy, może być 
szansą na wzrost urodzeń, na utrzymanie rozwoju, nowe inwestycje i silną 
gospodarkę.
Wybór jest prosty: albo chcemy straszyć migracją i będziemy mieć coraz więcej 
opowieści o tym, jak to w podwarszawskiej gminie (Dzwonek) urodziło się 2 
dzieci przez cały rok, a w innej parafii ksiądz ochrzcił 5, a pochował 32 
osoby, albo zaczniemy inwestować w mądre systemy migracyjne, w mądrą politykę 
migracyjną, nastawioną na integrację, naukę języka i podjęcie pracy.
Jakoś tak się składa, że w tej Izbie ustawy łamiące prawa człowieka i 
praworządność pojawiają się w Sejmie po zmroku. I za PiS-u, i obecnie. A 
jednak praw człowieka, w tym prawa do azylu, nie da się zawiesić o żadnej 
porze, nawet nocą. Dlatego stanowczo się tym rozwiązaniom sprzeciwiam."
113,Agnieszka Górska,PiS,"Szanowny Panie Marszałku! Wysoka Izbo! Pragnę dziś oddać hołd niezwykłemu 
człowiekowi, którego życie i śmierć stanowią inspirację nie tylko dla 
wierzących, ale dla wszystkich, którzy szukają prawdziwej miłości do drugiego 
człowieka.
Dziś, 8 stycznia, przypada 131. rocznica urodzin św. o. Maksymiliana Marii 
Kolbego, franciszkanina, męczennika i niezłomnego apostoła Ewangelii. Był on 
założycielem największego i najliczniejszego klasztoru na świecie w 
Niepokalanowie oraz Rycerstwa Niepokalanej.
W lutym 1941 r. został aresztowany przez Niemców, był więziony na Pawiaku, a 
następnie przewieziony do Auschwitz. Pomimo upokorzeń, bicia najcięższych 
prac i choroby, kontynuował posługę kapłańską. W obliczu okrutności dał 
świadectwo miłości i heroizmu, kiedy dobrowolnie oddał swoje życie za 
współwięźnia Franciszka Gajownika. Zmarł 14 sierpnia 1941 r., dobity 
zastrzykiem fenolu. Jego postawa stanowi najwyższy wzór chrześcijańskiego 
miłosierdzia oraz zwycięstwa człowieka w miejscu podeptania człowieczeństwa.
O. Maksymilian żył w trudnych czasach. Dziś, 131 lat po jego narodzinach, 
także stoimy przed wyzwaniem, które dotyka osoby wierzące w Polsce. 
Chrześcijanie w naszym kraju coraz częściej spotykają się z atakami, które 
uderzają w fundamenty naszej wiary i kultury. Jesteśmy świadkami (Dzwonek) 
szyderstw z krzyża, prób wymazania wartości chrześcijańskich z przestrzeni 
publicznej, a także narastającej presji, by relegować wiarę do spraw 
wyłącznie prywatnych.
Ostatnio słyszeliśmy o profanacjach krzyża w Krośnie czy podpaleniu kościoła 
w Skórzewie pod Poznaniem. Do czego prowadzi nienawiść wobec osób wierzących? 
Czy przypadkiem nie wpisuje się w zapowiedź opiłowania katolików, o której 
mówił obecny minister Nitras?
Niech przykład świętego o. Maksymiliana Kolbe będzie dla nas wszystkich 
inspiracją i wezwaniem, by bronić naszych wartości, odważnie stawać po 
stronie prawdy wtedy, kiedy nie jest to popularne, a nawet wtedy, gdy niesie 
poważne konsekwencje. (Oklaski)"
219,Adam Luboński,Polska2050-TD,"Szanowny Panie Marszałku! Wysoka Izbo! Z przyjemnością pragnę pochwalić 
współpracę pomiędzy rządem a samorządami, która przynosi wymierne efekty, a 
to za sprawą pozyskania środków na wsparcie dla Ochotniczych Straży Pożarnych 
w jednostkach w Szydłowie, w Ujściu, w Bądeczu. Jest to powiat pilski. W 
Lotyniu, Sypniewie czy Jastrowiu w powiecie złotowskim w północnej części 
Wielkopolski. Dofinansowanie to umożliwiło zakup nowego sprzętu, co wzmocniło 
gotowość operacyjną tych jednostek, które każdego dnia czuwają nad 
bezpieczeństwem mieszkańców regionu i nie tylko mieszkańców regionu, ale to 
jest czysty przykład na to, że również była szeroka pomoc dla powodzian na 
terenach powodziowych. Składam serdeczne podziękowania dla wszystkich 
zaangażowanych w ten proces. Wspierajmy OSP, bo ich działalność to 
nieoceniona wartość dla nas wszystkich, dla całej lokalnej społeczności, dla 
całego kraju. Dziękuję. (Oklaski)"
234,Dariusz Matecki,PiS,"Szanowny Panie Marszałku! Rząd Donalda Tuska oddał port w Szczecinie Niemcom 
i teraz mamy taką sytuację: do Szczecina przypływa towar, przeładowuje go 
niemiecka firma Rhenus, do niemieckiego centrum logistycznego w województwie 
lubuskim, również Rhenus, towar zostanie dowieziony niemiecką koleją Deutsche 
Bahn. Polak zatrudniony w tych firmach za dużo mniejsze pieniądze niż w 
Niemczech, wyda później pieniądze w niemieckich marketach Kaufland czy Lidl, 
zapłaci niemieckiej firmie Remondis za odbiór odpadów, ciepło i prąd do domu 
dostarczy mu niemiecka firma E.ON. Za telefon i Internet zapłaci niemieckiej 
firmie T-Mobile. Paczkę dostarczy mu niemiecka firma DHL. Żeby kupić dom, 
weźmie wysoko oprocentowany kredyt w niemieckim banku mBank, a mieszkanie 
zbuduje mu niemiecki deweloper TAK Immobilien AG. Zyski z tego wszystkiego, 
szanowni państwo, nie zostaną w Polsce, tylko zostaną wytransferowane do 
Niemiec.
Żeby osiągnąć to wszystko, Niemcy przez długie lata pracowały nad Polską. 
Przez długie lata kształtowały takich polityków jak Donald Tusk, Rafał 
Trzaskowski, ale również swoich dziennikarzy. Przez lata wtłoczyli Polakom do 
głów, że każda krytyka Unii Europejskiej oznacza oszołomstwo, a fakty są 
takie, że niewiele zostało Polski w Polsce. Jeszcze tylko brakuje wymieszania 
kulturowego, religijnego, stworzenia społeczeństwa multikulturowego i bez 
jednego wystrzału sami zgodzimy się na porzucenie własnej waluty i własnej 
państwowości. Dziękuję. (Oklaski)"
240,Łukasz Mejza,PiS,"Szanowny Panie Marszałku! Wysoka Izbo! Kochana Polsko! Ostatnio, myślę, że 
jak większość Polaków, śledziłem protesty rolnicze. Oczywiście jestem całym 
serduchem za polską wsią i za postulatami naszych rolników. Natomiast nie o 
tym chciałem mówić. Przy okazji tych protestów ujawnił nam się niewątpliwy 
talent sportowy. Myślę, że wielu się na mnie obrazi, zwłaszcza 
przedstawicieli mojej partii, ale najbardziej wysportowanym kandydatem na 
prezydenta nie jest wcale Karol Nawrocki mimo, że jest wielkim sportowcem. 
Najbardziej wysportowany jest Rafał Trzaskowski, i wcale nie mówię tutaj o 
jego pompkach, ale o tym, że Rafał jest niezwykle elastycznym i widowiskowym 
akrobatą. Tak, szanowni państwo. Podczas protestu rolników Rafał Trzaskowski 
gardłował, że jest za polską wsią i jest przeciwny zielonemu ładowi. A czy 
pamiętacie państwo, kto domagał się od rządu przystąpienia do zielonego ładu? 
Pamiętacie państwo, kto jako prezydent Warszawy dołączył do wybitnie 
lewackiej inicjatywy C40, która zakładała wcinanie robaków kosztem chociażby 
polskiego mięsa? Pamiętacie państwo również, kto 5 lat temu jako prezydent 
stolicy w kampanii obiecywał neutralność klimatyczną do 2050 r.? Rafał, ja 
naprawdę dziwię się, dlaczego nie widzieliśmy ciebie na igrzyskach 
olimpijskich. Przecież tam z tak giętkim, elastycznym kręgosłupem zdobyłbyś 
dla Polski upragnione medale. Ponadto spotkałbyś się z przedstawicielami 
(Dzwonek) swojej linii ideologicznej, chociażby z bokserem z Algierii, który 
bił kobiety, no nie mówiąc już, jakie miałbyś używanie na tęczowej ostatniej 
wieczerzy podczas ceremonii otwarcia. Chłopie, rzuć tę politykę i zajmij się 
sportem. Dziękuję. (Oklaski)"
167,Maria Koc,PiS,"Bardzo dziękuję, panie marszałku.
Szanowny Panie Marszałku! Wysoka Izbo! Moje oświadczenie kieruję do premiera 
Donalda Tuska. Panie premierze, ponad rok temu objął pan rządy w Polsce. Rok 
to dużo czasu. Przez rok można zrobić wiele dobrego, ale też uczynić wiele 
złego. A co pan zrobił przez te 12 miesięcy dla Polski? Na pewno nic dobrego. 
Niestety, ale nie może się pan pochwalić żadnymi sukcesami. Za pańskich 
rządów wszystkie wskaźniki gospodarcze poszły w dół. Polska gospodarka z 
lidera wśród gospodarek europejskich stała się outsiderem. Z czempiona 
gospodarczego za czasów PiS spadła na przedostatnie miejsce w Europie pod 
względem wzrostu gospodarczego za pańskich rządów. Gorzej być już nie może, 
choć obawiam się, że w kwestii dołowania polskiej gospodarki pan nie 
powiedział jeszcze ostatniego słowa. Nastroje wśród społeczeństwa są fatalne. 
Ludzie widzą pański brak ambicji i niechęć do zajmowania się rozwojem kraju, 
stąd bardzo zła ocena pańskiej pracy po roku premierowania. A pan czym się 
zajmuje, kiedy polska gospodarka upada, a obywatele coraz bardziej boją się 
przyszłości? Pan dalej ochoczo zajmuje się prześladowaniem opozycji oraz 
radosną twórczością na platformie x. Czasem można odnieść wrażenie, że ta 
radosna twórczość na dawnym Twitterze i Facebooku to jedyne pańskie zajęcie. 
I żeby choć z tego był jakiś pożytek, ale nie ma, bo prawie każdy pański wpis 
w mediach społecznościowych dotyczy Prawa i Sprawiedliwości. To świadczy 
wręcz o jakiejś obsesji. Pańskie wpisy nie dotyczą spraw prorozwojowych, nie 
informują obywateli o planach rządu, zamierzeniach, o inwestycjach, tylko 
mają na celu obrzydzenie i zdyskredytowanie przeciwników politycznych. 
(Dzwonek) Tak nie da się rządzić dużym krajem. Zamiast rozliczeń 
politycznych, niech się w końcu pan weźmie to konkretniej pracy. Mniej 
Internetu, więcej rzetelnej pracy i troski o Polskę, bo tej wydaje się 
najbardziej panu brakuje. Dziękuję. (Oklaski)"
433,Agata Wojtyszek,PiS,"Panie Marszałku! Wysoka Izbo! 28 grudnia 2024 r. swój jubileusz pięciolecia 
istnienia obchodził Zespół Pieśni i Tańca ˝Godziembianie˝. Wydarzenie zostało 
połączone z inauguracją roku kulturalnego w Pawłowie, a na scenie wystąpili 
poza jubilatami: zespół wokalno-estradowy ˝Nuta˝, Młodzieżowy Zespół Pieśni i 
Tańca ˝Duża okrasa˝ oraz duet taneczny Marcelina Bidzińska i Jakub Kogut.
Zespół powstał w Gminnym Ośrodku Kultury, Sportu i Rekreacji w Pawłowie z 
inicjatywy Macieja Bidzińskiego, dyrektora gminnego środka kultury oraz 
instruktora Bogusława Sitka. Od samego początku choreografię zespołu tworzy 
Małgorzata Wyderska, tancerka i instruktorka. Nazwa zespołu nawiązuje do 
herbu gminy Pawłów - herbu Godziemba, związanego z dawnym właścicielem wsi 
Pawłów, którego imię stało się źródłem nazwy gminy.
W repertuarze Zespołu Pieśni i Tańca ˝Godziembianie˝ znajdują się tradycyjne 
pieśni, tańce i obrzędy charakterystyczne dla regionu ziemi pawłowskiej i 
świętokrzyskiej, przekazywane z pokolenia na pokolenie. Zespół wykonuje 
również nowe utwory ludowe autorstwa Bogusława Sitka, instruktora, 
choreografa i znawcy kultury ludowej.
Obecnie zespół liczy 32 osoby w wieku od 16 do 80 lat. ˝Godziembianie˝ 
trzykrotnie zaprezentowali się na międzynarodowym festiwalu (Dzwonek) ˝Z 
przytupem˝ w Zakrzewie, są również trzykrotnymi laureatami Buskich Spotkań z 
Folklorem - najbardziej prestiżowego przeglądu folklorystycznego w regionie. 
Reprezentowali region świętokrzyski podczas ogólnopolskiego przeglądu 
tradycyjnego tańca ludowego w Trzcianie koło Rzeszowa, gdzie zdobyli trzecie 
miejsce oraz wyróżnienie. Zespół jest także laureatem, pierwsze i drugie 
miejsce, Świętokrzyskiego Przeglądu Kapel i Zespołów Ludowych ˝Świętokrzyską 
nutą pisane˝.
Z okazji jubileuszu składam ˝Godziembianom˝ najserdeczniejsze życzenia 
dalszego rozwoju i licznych sukcesów, zarówno na arenie ogólnopolskiej, jak i 
międzynarodowej, w kultywowaniu i prezentowaniu pięknych polskich tradycji 
ludowych. Dziękuję. (Oklaski)"
104,Małgorzata Golińska,PiS,"Panie Marszałku! Wysoka Izbo! Państwo Posłowie! Czy pamiętacie państwo 
ubiegłoroczne głosowania nad zmianą ustawy o lasach i ustawy o ochronie 
przyrody, w trakcie których obecna koalicja wykasowała zapisane tam od 1991 
r. trwale zrównoważony model gospodarki leśnej, a dodała do polskiego 
porządku prawnego nowe formy ochrony przyrody, tzw. lasy społeczne, 
starolasy, i wpisała nowe uprawnienia dla ministra właściwego do spraw 
środowiska, mianowicie polityczną możliwość wskazywania palcem bez żadnych 
analiz, a jedynie na podstawie swojego widzimisię albo w wyniku apeli 
organizacji pozarządowych powierzchni lasów w Polsce, w których nie prowadzi 
się lub znacząco ogranicza prowadzenie gospodarki leśnej? Nie pamiętacie? Nie 
szukajcie w pamięci. Takich głosowań nie było. Pomimo tego bez podstawy 
prawnej, bez uzgodnień, bez wpisania do ustawy jasnych definicji, wbrew 
ekspertom, wbrew nauce, wbrew przewidywanym negatywnym skutkom, w tym 
przyrodniczym, obecne kierownictwo Ministerstwa Klimatu i Środowiska poleca 
wyznaczać do tzw. ochrony tzw. lasy społeczne i tzw. starolasy, wydaje 
kolejne, czasem nawet sprzeczne ze sobą, polecenia, choć żaden przepis żadnej 
ustawy nie daje do tego uprawnień. Pierwsze takie polecenie wydano dokładnie 
rok temu, 8 stycznia, a potem było kolejne i kolejne. Protestują samorządy, 
protestuje przemysł drzewny (Dzwonek), protestuje wreszcie najstarsza polska 
leśna organizacja ekspercka Polskie Towarzystwo Leśne, apelując o opamiętanie 
się i powrót do podejmowania decyzji wyłącznie w oparciu o podstawy naukowe, 
a nie ideologiczne. Posłuchajcie ich, posłuchajcie nauki, opamiętajcie się, 
zanim będzie za późno, zanim zniszczycie dorobek kolejnych pokoleń polskich 
leśników, rzeczywistość obecnych społeczności lokalnych oraz bogactwo i 
trwałość lasów, które powinniśmy przekazać następnym pokoleniom. Dziękuję. 
(Oklaski)"
99,Szymon Giżyński,PiS,"Panie Marszałku! Wysoki Sejmie! Na czasy ministry Barbary Nowackiej w 
resorcie edukacji - fragment wiersza Andrzeja Waligórskiego ˝List w sprawie 
polonistów˝: Polonista, niepoprawny romantyk,/ Nie największym się cieszy 
mirem,/ Ale ja mu - laury i akanty,/ Ale ja mu - kadzidło i mirrę!/ Ale ja go 
całuję w ramię,/ Ale ja go podziwiam i cenię,/ A ty przed nim na kolana, 
chamie,/ Cały w złocie i volkswagenie!/ Bo jeżeli jesteś i ja jestem,/ To 
dlatego, że stojący na warcie/ Polonista znużonym gestem/ Kartki książek 
wertował uparcie/ Za kajzera i za Hitlera,/ I za cara, i za innych carów 
paru,/ I dlatego właśnie nie umiera/ Coś ważnego, co nazywa się Naród./ Więc 
zamieszczam na końcu listu/ Ja, satyryk, błazen i ladaco,/ Zdanie proste: 
Kocham polonistów!/ Rozwinięcie zdania:/ ...bo jest za co!
Wiersz Andrzeja Waligórskiego ˝List w sprawie polonistów˝ dedykuję polskim 
polonistom, polskim patriotom. (Oklaski)"
350,Agnieszka Anna Soin,PiS,"Bardzo dziękuję.
Szanowny Panie Marszałku! Wysoka Izbo! Polacy pięknie potrafią pokazywać 
swoje przywiązanie do wiary, tradycji i kultury. Wyrazem tego były 
zorganizowane w całym kraju orszaki Trzech Króli w uroczystość Objawienia 
Pańskiego. W samej stolicy Dolnego Śląska corocznie w orszaku bierze udział 
kilkanaście tysięcy osób. Tłumy wrocławian, Dolnoślązaków i gości wspólnie 
świętowały wydarzenia sprzed 2 tys. lat. To radosne, rodzinne i bogate w 
symbolikę wydarzenie w tym roku nawiązywało do roku jubileuszowego, rocznicy 
narodzin Chrystusa. Samo natomiast hasło ˝Kłaniajcie się, królowie!˝ 
przypominało o 1000-leciu koronacji pierwszego króla Polski Bolesława 
Chrobrego, za panowania którego ustanowiono biskupstwo we Wrocławiu. Orszak 
Trzech Króli to wspaniała okazja, by poczuć ducha wspólnoty i radości, która 
płynie z obchodów Objawienia Pańskiego ponad wszelkimi podziałami.
W czasie wydarzenia nie zapomniano o tych, którzy w ubiegłym roku ucierpieli 
najdotkliwiej w wyniku powodzi i to dla nich zorganizowana została kwesta, za 
co z całego serca dziękuję. Dziękuję także za fakt, że mieszkańcy regionu w 
tak cudowny sposób pielęgnują tradycje i manifestują swoje wartości. Niech 
ten rok będzie dla was, kochani Dolnoślązacy, czasem radości i refleksji nad 
wiarą, historią i nadzieją, które łączą pokolenia i polskie rodziny. 
Serdecznie dziękuję. (Oklaski)"
4,Waldemar Andzel,PiS,"Panie Marszałku! Wysoka Izbo! Oświadczenie dzisiejsze mam na temat sukcesów 
orszaków Trzech Króli i Małej Armii Janosika. 2 mln uczestników w orszakach 
Trzech Króli w Polsce to ogromny sukces i manifestacja naszej katolickiej 
wiary. To także tęsknota za wartościami, które w Europie są wycinane w pień w 
imię mody na multikulti i szerzącej się pogardy dla chrześcijaństwa. Ta 
tęsknota to także element sukcesu Małej Armii Janosika. Miejsca, w których 
występują młodzi muzycy, dosłownie pękają w szwach, a widownia ustawia się w 
kolejce na kilka godzin przed występem.
Pragnę skierować serdeczne gratulacje dla organizatorów orszaków Trzech Króli 
i dla Małej Armii Janosika, a tej bardziej nowoczesnej i uśmiechniętej części 
Polski chciałbym powiedzieć, że skoro tak bardzo nienawidzicie katolików, to 
może rzeczywiście religia islamska bardziej przypadnie wam do gustu. Dziękuję 
bardzo. (Oklaski)"
485,Krzysztof Szymański,Konfederacja,"Szanowny Panie Marszałku! Wysoki Sejmie! Objęcie przez Polskę prezydencji w 
Radzie Unii Europejskiej nie powinno być absolutnie kolejnym krokiem ku 
podległości wobec biurokracji ze strony Unii Europejskiej. Jest to szansa, 
szansa, którą można by było wykorzystać do tego, żeby pokazać, że Polska ma 
wizję innej Europy. Tymczasem Unia Europejska wchodzi coraz głębiej w 
kompetencje państw i doprowadza do podważania naszego bezpieczeństwa poprzez 
swoją politykę klimatyczną, poprzez politykę energetyczną, poprzez politykę 
migracyjną. Jest wiele takich aspektów, w których Unia Europejska w zasadzie 
podważa bezpieczeństwo państw narodowych. I tutaj jest ogromna szansa dla 
Polski, dla obecnej administracji, żeby stać się liderem Europy, żeby pokazać 
nową wizję współpracy europejskiej, żeby pokazać, że Europa suwerennych 
narodów to jest ten kierunek, w którym powinniśmy iść. Nie - jakiemuś bajaniu 
w tych dokumentach o dezinformacji, o jakiejś tam odporności demokracji i 
innych rzeczach, które są wykorzystywane przez lewicową agendę do 
realizowania swoich interesów. Tak - temu, aby stanąć dumnie i walczyć po 
prostu o wielką Polskę. Dziękuję. (Oklaski)"
14,Barbara Bartuś,PiS,"Oświadczenie poselskie w sprawie upamiętnienia św. Maksymiliana Kolbego w 
rocznicę jego urodzenia
131 lat temu urodził się Maksymilian Kolbe, kapłan, franciszkanin, misjonarz 
- męczennik miłości i święty Kościoła katolickiego. Jego życie jest 
świadectwem bezwarunkowej dobroci, wiary i poświęcenia dla bliźniego, a także 
inspiracją do głębokiej refleksji nad prawdziwym znaczeniem głównych wartości 
wiary chrześcijańskiej.
Rajmund Kolbe, bo takie imię otrzymał na chrzcie, urodził się 8 stycznia 1894 
r. w Zduńskiej Woli. Pochodził z ubogiej, bardzo wierzącej rodziny 
robotniczej, należącej do III Zakonu św. Franciszka. Kiedy miał 12 lat, 
doświadczył objawienia. W kościele parafialnym w Pabianicach ukazała mu się 
Najświętsza Maryja Panna. Matka Boża trzymała w dłoniach dwie korony: białą, 
symbolizującą czystość, i czerwoną, oznaczającą męczeństwo. Zapytała chłopca, 
czy je przyjmie, a on zgodził się bez wahania.
Po ukończeniu gimnazjum Rajmund wstąpił do nowicjatu oo. franciszkanów, 
przyjmując imię Maksymilian. Ponieważ wykazywał wybitne uzdolnienia, wysłano 
go na studia do Rzymu, do międzynarodowego Collegium Seraphicum. Obok 
teologii studiował także filozofię na Uniwersytecie Gregoriańskim. Studia w 
Rzymie zakończył obroną dwóch doktoratów: z filozofii oraz teologii. Jako 
ciekawostkę należy wskazać, iż Kolbe wykazywał ponadprzeciętne zdolności 
matematyczno-fizyczne. Jest m.in. autorem artykułu ˝Etereoplan. O pojeździe 
międzyplanetarnym˝, który sam zresztą zaprojektował. Według dzisiejszych 
rzeczoznawców projekt etereoplanu był wówczas genialnym błyskiem myśli 
technicznej. Zasady jego działania, jak też przewidywane trudności poruszania 
się w przestrzeni kosmicznej, są poprawne i zgodne z tymi, jakie dzisiaj 
obowiązują.
Podczas pobytu w Rzymie przyjął święcenia kapłańskie. Antykościelna 
działalność włoskiej loży masońskiej skłoniła go w 1917 r. do założenia 
˝bojowego˝ stowarzyszenia o nazwie Militia Immaculatae - Milicja 
Niepokalanej. Organizacja ta, w tym jej aktywna działalność, osiągnęła w 
Polsce niezwykle duże rozmiary. Została stworzona jako odpowiedź na rosnący 
proces oddzielania się dużych grup ludzi od chrześcijaństwa. O. Kolbe 
pragnął, by chrześcijanie odnaleźli w sobie cnoty rycerskie oparte na 
odpowiedzialności i służbie drugiemu człowiekowi.
W 1927 r. na ziemiach ofiarowanych przez księcia Jana Druckiego-Lubeckiego o. 
Kolbe założył klasztor Niepokalanów, który szybko stał się jednym z 
największych zgromadzeń zakonnych w ówczesnym świecie. Przed wybuchem II 
wojny światowej w klasztorze położonym we wsi Teresin koło Sochaczewa 
mieszkało 760 zakonników, a sam klasztor stanowił duży ośrodek wydawniczy 
pism religijnych w Polsce, w tym czasopisma ˝Rycerz Niepokalanej˝. W 1930 r. 
o. Kolbe wyjechał na misję do Japonii, gdzie założył drugi klasztor 
Niepokalanów na przedmieściach Nagasaki.
Po wybuchu II wojny światowej o. Maksymilian razem ze swoimi braćmi znalazł 
się w szeregach Polskiego Czerwonego Krzyża, by nieść pomoc ofiarom wojny. 17 
lutego 1941 r. został aresztowany przez gestapo i osadzony na Pawiaku w 
Warszawie, a później przeniesiony do obozu Auschwitz-Birkenau, gdzie otrzymał 
numer obozowy 16670. W piekle obozowego życia nie przestał być kapłanem. 
Pracując przy wyrębie drzew, potajemnie spowiadał, udzielał rozgrzeszenia i 
podtrzymywał na duchu cierpiących współwięźniów.
W lipcu 1941 r., po ucieczce jednego z więźniów, komendant obozu skazał na 
śmierć głodową 10 mężczyzn. Franciszkanina nie było w tej grupie, ale sam 
swoje życie ofiarował za skazanego Franciszka Gajowniczka. Zgłosił się na 
jego miejsce. Gdy szef więzienny obozu zapytał, dlaczego to robi, zakonnik 
odrzekł: on ma żonę i dzieci, a ja jestem sam.
Św. Maksymilian Kolbe do ostatniego tchnienia mówił: miłość zwycięża 
wszystko. Zmarł w wigilię uroczystości Wniebowzięcia Najświętszej Maryi Panny 
- 14 sierpnia 1941 r., dobity zastrzykiem z fenolu. Gajowniczek przeżył obóz 
i dożył sędziwego wieku. Zmarł w 1995 r. w wieku 94 lat.
O. Kolbe został beatyfikowany przez papieża św. Pawła VI 17 października 1971 
r., a kanonizacji dokonał św. Jan Paweł II 10 października 1982 r."
469,Barbara Grygorcewicz,KO,"Szanowny Panie Marszałku! Wysoka Izbo! Chcę wyrazić stanowczy sprzeciw wobec 
działań państwa węgierskiego w sprawie Marcina Romanowskiego. To, co 
obserwujemy od kilku tygodni, jest żenującym przykładem ignorowania zasad 
sprawiedliwości, międzynarodowej solidarności i poszanowania prawa.
Szczególnie bulwersująca jest wypowiedź jednego z węgierskich polityków, 
który stwierdził, że ich działania, czyli de facto chronienie przestępcy 
przed sprawiedliwością, są warte swojej ceny. Słowa te to otwarte przyznanie 
się do tolerowania bezprawia w imię politycznych interesów.
Pomaganie przestępcom w ucieczce przed odpowiedzialnością podważa fundamenty 
współpracy europejskiej, oparte na wzajemnym zaufaniu i poszanowaniu zasad 
prawa. Taka postawa nie tylko niszczy wizerunek Węgier na arenie 
międzynarodowej, ale także stawia pod znakiem zapytania ich gotowość do 
wypełniania zobowiązań, które przyjęli jako członek Unii Europejskiej. 
Dziękuję."
130,Czesław Hoc,PiS,"Bezpieczeństwo zdrowotne obywateli a KPO
Szanowany Panie Marszałku! Bezpieczeństwo, Europo! Motto polskiej prezydencji 
w Radzie UE. Zatem zasadnicze i dramatyczne pytanie: Co z gwarantowanym 
konstytucyjnie bezpieczeństwem zdrowotnym Polek i Polaków?
Dlaczego dramatyczne pytanie?
Po pierwsze, kasa NFZ świeci pustakami. Zapaść finansowa. W tym roku będzie 
brakować aż 27 mld zł. Tymczasem z KPO przeznacza się na całość ochrony 
zdrowia zaledwie 18 mld zł. To kropelka w oceanie potrzeb, zważywszy na fakt, 
że budżet na ochronę zdrowia na rok 2025 to ponad 222 mld zł.
Po drugie, rząd koalicji 13 grudnia wpadł we własne sidła. Jako totalna 
opozycja tak skutecznie blokował KPO, że obecnie nie będzie można wykorzystać 
nawet tych bardzo skromnych środków do czerwca 2026 r. (inne kraje już dawno 
je konsumują).
Po trzecie, klasyczny samobój rządu. Otóż koalicja 13 grudnia zrezygnowała z 
blisko 140 mln euro z KPO na wsparcie produkcji aktywnych substancji 
farmaceutycznych (z ang. API - active pharmaceutical ingredients) dla 
bezpieczeństwa lekowego w Polsce, czyli fundamentu funkcjonowania 
farmakoterapii. Aktualnie ponad 90% substancji farmaceutycznych do produkcji 
leków sprowadzamy z Chin i Indii. I oto rząd przeznacza te środki, uwaga, na 
dofinansowanie zakupów samochodów elektrycznych, w tym samochodów używanych z 
Niemiec.
To dramat, nieodpowiedzialność i skandal."
145,Marcin Józefaciuk,KO,"Szanowna Pani Marszałek! Wysoka Izbo! Dziś po prawie 8 miesiącach przerwy 
odbyło się posiedzenie parlamentarnego zespołu do spraw równouprawnienia osób 
LGBT+. Niestety tak długa przerwa jest wyraźnym sygnałem, że kwestie 
równouprawnienia osób LGBT+ wciąż nie są traktowane z należytą powagą i 
regularnością. Raz na 8 miesięcy to zdecydowanie za mało, by skutecznie 
przeciwdziałać problemom, z którymi na co dzień mierzy się ta społeczność.
Dzisiejsze obrady pokazały, jak ważna jest konsekwentna praca zespołu zarówno 
w edukacji, jak i w walce z dyskryminacją. Jednocześnie ukazały wyraźne 
podziały, które istnieją w samej społeczności LGBT +. Chociaż różnice 
poglądów są naturalne, nie mogą one być wymówką dla zaniedbywania działań na 
rzecz równouprawnienia.
Osoby LGBT+ w Polsce potrzebują nie tylko słów wsparcia, ale przede wszystkim 
konkretnych rozwiązań systemowych - przeciwdziałania mowie nienawiści, 
równego dostępu do usług publicznych oraz ochrony ich praw. Tak długie 
przerwy w pracach zespołu są wyraźnym krokiem wstecz, który nie tylko 
spowalnia postęp, ale także wysyła niepokojący sygnał do społeczeństwa. 
Dlatego apeluję o regularne posiedzenia i bardziej intensywne działania na 
rzecz równouprawnienia osób LGBT+. Systematyczność i zaangażowanie to 
fundamenty budowania bardziej sprawiedliwego społeczeństwa. Równość i 
akceptacja nie mogą być jedynie deklaracją - muszą stać się faktem."
474,Maria Joanna Koźlakiewicz,KO,"Oświadczenie poselskie w sprawie potrzeby zapewnienia bezpieczeństwa 
energetycznego Polski oraz inwestycji w odnawialne źródła energii
Szanowna Pani Marszałek! Wysoka Izbo! Bezpieczeństwo energetyczne to jeden z 
najważniejszych filarów stabilnego i niezależnego państwa. Ostatnie lata, 
szczególnie w obliczu kryzysu energetycznego wywołanego wojną w Ukrainie, 
pokazały nam, jak istotne jest uniezależnienie Polski od zewnętrznych dostaw 
surowców oraz budowanie własnych, stabilnych źródeł energii.
Rząd Koalicji Obywatelskiej podjął zdecydowane działania na rzecz 
transformacji energetycznej, inwestując w rozwój odnawialnych źródeł energii, 
takich jak farmy wiatrowe, fotowoltaika czy biogazownie. To kierunek, który 
nie tylko zwiększa bezpieczeństwo energetyczne naszego kraju, ale również 
wspiera lokalne społeczności, tworząc nowe miejsca pracy i pozytywnie 
wpływając na gospodarkę.
Inwestycje w energię odnawialną to nie tylko odpowiedź na wyzwania 
współczesnego świata, ale również szansa na rozwój lokalnych społeczności, 
takich jak Płock, Ciechanów, Mława czy Żuromin. To właśnie w mniejszych 
miastach i we wsiach możemy zbudować nowoczesne instalacje, które nie tylko 
poprawią jakość życia mieszkańców, ale także zapewnią im bezpieczeństwo i 
stabilność energetyczną.
Transformacja energetyczna to nasza wspólna odpowiedzialność. Dla dobra 
przyszłych pokoleń musimy dążyć do ograniczenia emisji zanieczyszczeń i 
rozwijać technologie przyjazne środowisku. Polska może i powinna być liderem 
zielonej transformacji w Europie Środkowej."
216,Grzegorz Lorek,PiS,"Zbigniew Cybulski urodził się 3 listopada 1927 r. W 1953 r. ukończył studia w 
Państwowej Wyższej Szkole Aktorskiej w Krakowie. W tym samym roku wyjechał do 
Gdańska, gdzie zaczął występować w Teatrze Wybrzeże. W 1954 r. założył w 
Gdańsku, razem z grupą przyjaciół, m.in. z Bogumiłem Kobielą i Jackiem 
Fedorowiczem, studencki teatr Bim-Bom, który działał do 1960 r. Teatr ten 
stał się legendą i mitem pokolenia, jeszcze przed październikiem 1956 r. 
atakował głupotę i arogancję władzy - przypomniano na portalu Instytutu Adama 
Mickiewicza, Culture.pl. Najważniejszymi osobami w zespole Bim-Bomu byli 
Cybulski i Kobiela. Teatrzyk nie miał charakteru stricte politycznego. To 
właśnie z Bim-Bomu Cybulski wyniósł pewien szczególny sposób bycia na 
ekranie. W dorobku scenicznym Cybulski miał m.in. role w Teatrze Wybrzeże w 
Gdańsku, np. w ˝Kapeluszu pełnym deszczu˝ M.V. Gazzo w reżyserii Andrzeja 
Wajdy, 1959, i Ateneum w Warszawie, np. w spektaklu ˝Dwoje na huśtawce˝ W. 
Gibsona w reżyserii Wajdy.
Karierę filmową rozpoczął występem w ˝Pokoleniu˝ Wajdy z 1954 r. W 1958 r. 
wykreował swą najsłynniejszą filmową rolę - wcielił się w postać Maćka 
Chełmickiego w ˝Popiele i diamencie˝ Wajdy. Główny bohater tego filmu, grany 
przez Cybulskiego AK-owiec, ma wykonać wyrok śmierci na komuniście Szczuce, 
sekretarzu Polskiej Partii Robotniczej. Za ˝Popiół i diament˝ przyznano w 
Wenecji nagrodę Międzynarodowej Federacji Krytyków Filmowych FIPRESCI.
W historii polskiego kina Cybulski zapisał się również rolami w filmach ˝Do 
widzenia, do jutra˝ i ˝Jowita˝ Janusza Morgensterna, ˝Rękopis znaleziony w 
Saragossie˝ i ˝Jak być kochaną˝ Wojciecha Jerzego Hasa, ˝Salto˝ Tadeusza 
Konwickiego. Według aktora i pedagoga Jana Kreczmara Cybulski był 
niepowtarzalny, inny, nowy, a przedziwność i jedyność jego aktorstwa polegały 
na tym, że mógł nic nie umieć i być wybitnym. Niósł w swoich rolach posłanie, 
naśladowano jego sposób bycia, ubiór - pisał krytyk Zbigniew Pitera. Zadziwił 
nas, zelektryzował naszą wrażliwość - to z kolei słowa aktora Tadeusza 
Łomnickiego. Cybulski grał też za granicą, wystąpił m.in. we francuskim 
filmie ˝Lalka˝ z 1962 r. w reżyserii Jacques'a Baratiera.
Zginął tragicznie 8 stycznia 1967 r. we Wrocławiu, wracając z planu 
zdjęciowego filmu ˝Morderca zostawia ślad˝ Aleksandra Ścibora-Rylskiego. 
Wpadł pod koła pociągu, do którego próbował wskoczyć na wrocławskim dworcu 
kolejowym. Miał 39 lat."
290,Anna Pieczarka,PiS,"Szanowny Panie Marszałku! Wysoka Izbo! Orszaki Trzech Króli coraz tłumniej 
przechodzą ulicami miast, miasteczek i wsi w Polsce. Integrują całe rodziny i 
społeczności. Cieszą zarówno małych, jak i dużych oraz osoby starsze. To 
największe uliczne jasełka na świecie, polegające, jak wiadomo, na przejściu 
ulicami dzieci i królów, którzy zmierzają do stajenki, aby pokłonić się nowo 
narodzonemu Jezusowi. Po drodze śpiewane są kolędy, a uczestnicy otrzymują 
śpiewniki kolędowe i kolorowe papierowe korony.
Mało kto wie, że polski odpowiednik orszaków Trzech Króli wywodzi się z 
tradycji jasełkowej i kolędniczej, ale podobny jest w swoim charakterze do 
parad organizowanych w miastach Hiszpanii, w niektórych miastach Meksyku i w 
innych miastach świata.
6 stycznia br. miałam ogromną przyjemność uczestniczyć w barwnym Orszaku 
Trzech Króli w Dąbrowie Tarnowskiej koło Tarnowa. Licznie wzięły w nim udział 
całe rodziny z dziećmi. Podobnie było w samym Tarnowie, Brzesku, Bochni, 
Proszowicach czy Wieliczce. Jestem bardzo dumna, że tarnowski okręg wyborczy, 
który reprezentuję, stanął na wysokości zadania i do tego niezwykle 
wartościowego przedsięwzięcia zaprosił prawdziwe tłumy zainteresowanych."
369,Andrzej Szejna,Lewica,"Oświadczenie poselskie w sprawie Marcina Romanowskiego
Szanowny Panie Marszałku! Wysoka Izbo! W świetle ostatnich wydarzeń 
związanych z przyznaniem azylu politycznego panu Marcinowi Romanowskiemu 
przez władze Węgier chciałbym podzielić się swoimi refleksjami na ten temat.
Pan Marcin Romanowski, były wiceminister sprawiedliwości, jest objęty 
Europejskim Nakazem Aresztowania wydanym przez polskie organy ścigania. 
Zarzuty wobec niego dotyczą poważnych nadużyć władzy oraz nieprawidłowości 
finansowych, których miał się dopuścić podczas pełnienia funkcji publicznych. 
Waga i charakter tych zarzutów sprawiają, że ich rzetelne wyjaśnienie jest 
kluczowe dla ochrony praworządności. Postępowanie prowadzone przez polski 
wymiar sprawiedliwości w tej sprawie, podobnie jak w każdej innej, opiera się 
na zasadach obiektywizmu oraz niezależności i wyklucza motywacje polityczne.
Decyzja Węgier o przyznaniu azylu politycznego osobie oskarżonej o tego 
rodzaju przestępstwa budzi poważne zastrzeżenia i podważa podstawowe zasady 
współpracy państw członkowskich Unii Europejskiej. Wspólnota unijna opiera 
się na wzajemnym zaufaniu do systemów prawnych swoich członków, a Europejski 
Nakaz Aresztowania stanowi istotny instrument tej współpracy. Działanie władz 
węgierskich stoi w sprzeczności z tymi zasadami i tworzy niebezpieczny 
precedens, który może osłabić mechanizmy wzajemnego wsparcia w zakresie 
wymiaru sprawiedliwości.
Jako poseł wyrażam głęboką nadzieję, że władze Węgier ponownie rozważą swoją 
decyzję, uwzględniając jej konsekwencje dla współpracy europejskiej i 
wspólnych wartości demokratycznych. Jeśli jednak dialog nie przyniesie 
rezultatów, to Polska ma prawo rozważyć skierowanie sprawy do Trybunału 
Sprawiedliwości Unii Europejskiej na podstawie art. 259 Traktatu o 
funkcjonowaniu UE, aby chronić zasadę praworządności.
Podkreślam, że walka z korupcją i nadużyciami władzy jest fundamentalnym 
obowiązkiem każdego demokratycznego państwa. Moje stanowisko w tej sprawie 
wynika z przekonania, że wszyscy obywatele, bez względu na pełnione funkcje, 
powinni być odpowiedzialni za swoje działania zgodnie z zasadą równości wobec 
prawa."
389,Tadeusz Tomaszewski,Lewica,"Oświadczenie poselskie w sprawie potrzeby nowelizacji ustawy z dnia 17 
sierpnia 2023 r. o osłonach socjalnych dla pracowników sektora 
elektroenergetycznego i branży górnictwa węgla brunatnego
Szanowny Panie Marszałku! Szanowna Izbo! Przedstawiciele związków zawodowych 
z wielkim zadowoleniem przyjęli kolejne kroki związane z wdrażaniem regulacji 
ustawy z dnia 17 sierpnia 2023 r. o osłonach socjalnych dla pracowników 
sektora elektroenergetycznego i branży górnictwa węgla brunatnego. Z końcem 
ubiegłego roku pierwsi pracownicy PAK Górnictwo sp. z o.o. mogli już 
skorzystać ze świadczeń, co stanowi dobry prognostyk na przyszłość. Wdrażanie 
tych regulacji, co naturalne, ujawnia jednak pewne praktyczne wyzwania, które 
wymagają drobnych korekt istniejących rozwiązań. Obszarów tych nie jest wiele 
i pozostajemy w przekonaniu, że możliwe będzie szybkie dokonanie odpowiednich 
dostosowań. Obejmują one następujące kwestie.
1. Uprawnienie do odprawy, o którym mowa w art. 14 ustawy osłonowej, 
warunkowane jest posiadaniem przez pracownika co najmniej 5-letniego stażu 
pracy u danego pracodawcy. Zdarza się jednak, że pracownicy zmieniają 
zatrudnienie pomiędzy spółkami pracodawcami w rozumieniu art. 3 ustawy 
osłonowej. Taki staż również powinien być zaliczony na potrzeby 5-letniego 
stażu warunkującego przyznanie prawa do odprawy, oczywiście z zastrzeżeniem, 
że także na dzień wejścia w życie ustawy, na dzień 14 września 2023 r., dany 
pracownik był zatrudniony w jednym z podmiotów wymienionych w jej art. 3.
2. Świadczenie socjalne za okres urlopu energetycznego lub górniczego stanowi 
specyficzny tytuł płatności, niebędący wynagrodzeniem za pracę. Pojawiły się 
wątpliwości, czy od tego świadczenia należy opłacać składki na pracownicze 
plany kapitałowe w rozumieniu ustawy z dnia 4 października 2018 r. o 
pracowniczych planach kapitałowych.
Ustawa o PPK wyraźnie w art. 2 pkt 18 lit. a znosi obowiązek opłacania takich 
składek w odniesieniu do osób przebywających na urlopach górniczych w 
rozumieniu art. 11b ustawy z dnia 7 września 2007 r. o funkcjonowaniu 
górnictwa węgla kamiennego. Rozwiązania przewidziane w ustawie o 
funkcjonowaniu górnictwa węgla kamiennego stanowiły oczywistą bazę dla 
rozwiązań przewidzianych w ustawie osłonowej dla pracowników energetyki i 
górnictwa węgla brunatnego. W szczególności w ten sam sposób potraktowane 
zostało świadczenie osłonowe wypłacane w okresie urlopu górniczego i 
energetycznego. Nie jest ono w obu przypadkach traktowane jak wynagrodzenie 
ze stosunku pracy, ale jako odrębny tytuł ubezpieczenia społecznego. Składki 
na ubezpieczenie społeczne od tego tytułu nie są finansowane przez 
pracodawcę, lecz pochodzą z dotacji, art. 18 ust. 1 ustawy osłonowej. W 
związku z tym na potrzeby pracowniczych planów kapitałowych kwota świadczenia 
socjalnego w okresie urlopu energetycznego lub górniczego w rozumieniu ustawy 
osłonowej winna być traktowana tak samo jak kwota świadczenia przewidzianego 
w art. 11b ustawy z dnia 7 września 2007 r. o funkcjonowaniu górnictwa węgla 
kamiennego. Istnieje zatem potrzeba rozszerzenia art. 2 pkt 18 lit. a ustawy 
z dnia 4 października 2018 r. o pracowniczych planach kapitałowych o 
odesłanie także do art. 15 ustawy osłonowej.
3. Kolejna kwestia dotyczy braku zwolnienia z podatku dochodowego kwoty 
jednorazowych odpraw pieniężnych przewidzianych ustawą osłonową dla sektora 
węgla brunatnego.
Katalog zwolnień przedmiotowych od ww. podatku zawiera co do zasady art. 21 
ustawy o PIT. Niemniej z uwagi na uzasadnione potrzeby ustawodawca wprowadził 
również przepisy epizodyczne przewidujące odstępstwa od określonych regulacji 
podatkowych o ograniczonym czasie obowiązywania, stosowane w sytuacjach, gdy 
z uwagi na doniosłość stanu faktycznego konieczne jest tymczasowe 
uregulowanie pewnych kwestii w sposób odmienny, niż przewidują to przepisy 
ogólne.
Taką szczególną regulację stanowi niewątpliwie art. 52zd ustawy o PIT 
dotyczący zwolnienia z opodatkowania podatkiem dochodowym jednorazowych 
odpraw pieniężnych dla pracowników likwidowanych kopalń węgla kamiennego. 
Stanowi on: ˝Zwalnia się od podatku dochodowego kwoty jednorazowych odpraw 
pieniężnych, o których mowa w art. 11d ust. 4b ustawy z dnia 7 września 2007 
r. o funkcjonowaniu górnictwa węgla kamiennego˝.
W świetle powyższego stwierdzić należy, że z uwagi na zbieżny stan faktyczny 
oraz adekwatność powyższego przepisu do sytuacji wypłaty jednorazowych odpraw 
pieniężnych w sektorze węgla brunatnego analogiczny przepis powinien zostać 
wprowadzony również na rzecz pracowników tegoż sektora, zapewniając w ten 
sposób równe i sprawiedliwe traktowanie, niezależnie od rodzaju surowca, z 
którym były związane miejsca pracy.
4. Pracodawca na podstawie art. 12 ustawy osłonowej obowiązany jest wydać 
zaświadczenie o okresie korzystania przez pracownika z urlopu energetycznego 
lub górniczego. Pojawiły się wątpliwości, czy zaświadczenie to wydaje się 
dopiero po zakończeniu urlopu, na potrzeby prawa do emerytury, czy także w 
trakcie urlopu.
Wzór zaświadczenia wynikający z przepisów wykonawczych wydanych na podstawie 
art. 13 ustawy osłonowej przewiduje w pkt 2 poświadczenie, że pracownik 
korzysta z urlopu, a więc zaświadczenie można wydać dopiero po jego 
zakończeniu - załącznik nr 2 do rozporządzenia ministra aktywów państwowych z 
dnia 9 kwietnia 2024 r. w sprawie wykazu stanowisk pracy uprawniających do 
urlopu energetycznego i urlopu górniczego oraz wzoru zaświadczenia o okresie 
korzystania przez pracownika z urlopu energetycznego lub urlopu górniczego. 
Ponieważ jednak w związku ze stosowaniem ustawy oczekuje się od pracodawców, 
że będą wydawać takie zaświadczenia wcześniej, zasadne byłoby wyraźne 
wskazanie w art. 12 ustawy, że zaświadczenia wydaje pracodawca po zakończeniu 
korzystania z urlopu."
147,Filip Kaczyński,PiS,"Szanowni Państwo! Informuję, że dzisiaj odbędą się posiedzenia Komisji:
- Kultury Fizycznej, Sportu i Turystyki - godz. 9,
- Spraw Zagranicznych - godz. 9,
- Nadzwyczajnej do spraw działań przeciwpowodziowych i usuwania skutków 
powodzi w roku 2024 - godz. 9.30,
- Edukacji i Nauki - godz. 10,
- Gospodarki Morskiej i Żeglugi Śródlądowej - godz. 10,
- Rolnictwa i Rozwoju Wsi - godz. 10,
- Administracji i Spraw Wewnętrznych - godz. 11,
- do Spraw Unii Europejskiej - godz. 11,
- Gospodarki i Rozwoju - godz. 12,
- Cyfryzacji, Innowacyjności i Nowoczesnych Technologii - godz. 13,
- do Spraw Dzieci i Młodzieży - godz. 13,
- Ochrony Środowiska, Zasobów Naturalnych i Leśnictwa - godz. 14,
- Samorządu Terytorialnego i Polityki Regionalnej - godz. 14,
- Ustawodawczej - godz. 14,
- Infrastruktury - godz. 15,
- Rolnictwa i Rozwoju Wsi - godz. 15,
- Mniejszości Narodowych i Etnicznych - godz. 16,
- Obrony Narodowej - godz. 16,
- Sprawiedliwości i Praw Człowieka - godz. 16. Bardzo dziękuję."
167,Maria Koc,PiS,"Dziękuję, panie marszałku.
Szanowny Panie Marszałku! Szanowna Pani Minister! Wysoka Izbo! Jedną ze 
sztandarowych obietnic złożonych w trakcie kampanii wyborczej w 2023 r. przez 
Koalicję Obywatelską, przez pana Donalda Tuska była obietnica wprowadzenia w 
ciągu pierwszych 100 dni rządów tzw. świadczenia babciowego. To pieniądze dla 
rodziców na zapewnienie opieki nad małymi dziećmi, po to aby ci rodzice mogli 
wrócić na rynek pracy. Nie udało się koalicji rządzącej wprowadzić tego 
świadczenia w życie w ciągu pierwszych 100 dni rządów, ale jesienią ta ustawa 
weszła w życie. Od 1 października 2024 r. rodzice mogli już składać wnioski 
do ZUS-u i wielu rodziców takie wnioski złożyło. Były opóźnienia w wypłatach, 
rodzice komunikowali się z ZUS-em, ZUS zapewniał, że wszystkie świadczenia, 
łącznie z wyrównaniami od 1 października, zostaną wypłacone rodzicom do dnia 
20 grudnia. Niestety mamy rok 2025 i media ogólnopolskie donoszą, że wielu 
rodziców nadal nie otrzymało tego świadczenia, mimo że składali wnioski w 
2024 r.
Mam więc pytanie do pani minister, ile wniosków o to świadczenie zostało 
złożonych w ubiegłym roku, w roku 2024, ile wniosków zostało rozpatrzonych 
pozytywnie i zostało sfinalizowanych, tzn. rodzice otrzymali te pieniądze, a 
ile jeszcze nadal jest nierozpatrzonych i rodzice czekają na pieniądze, i z 
czego wynika takie opóźnienie. Bo mamy rok 2025, a jak donoszą media 
ogólnopolskie, to są zaległości za rok ubiegły. Chciałam zapytać, w jakiej 
ogólnej kwocie już zostały wypłacone pieniądze i na jaką ogólną kwotę zostały 
złożone wnioski w roku 2024. Dziękuję bardzo. (Oklaski)"
86,Aleksandra Gajewska,KO,"Szanowny Panie Marszałku! Wysoka Izbo! Program ˝Aktywny rodzic˝ jest 
elementem kompleksowej reformy systemu wspierania opieki nad dziećmi w wieku 
do lat 3, a ustawa z dnia 15 maja 2024 r. o wspieraniu rodziców w aktywności 
zawodowej oraz wychowaniu dziecka - ˝Aktywny rodzic˝ wprowadziła trzy nowe 
świadczenia. Świadczenie ˝aktywni rodzice w pracy˝, dzięki któremu rodzice 
mogą pozyskać 1500 zł miesięcznie na dziecko w wieku 1-3 lat na organizację 
opieki przez babcię, dziadka, siostrę, bliską osobę, nianię - jest skierowane 
do rodziców, którzy wracają na rynek pracy. Świadczenie ˝aktywnie w żłobku˝ w 
wysokości do 1500 zł miesięcznie na dziecko w wieku 1-3 lat jest przyznawane 
na pokrycie kosztów pobytu dziecka w żłobku, klubie dziecięcym lub dziennego 
opiekuna. Świadczenie ˝aktywnie w domu˝, które jest kontynuacją programu 
˝Rodzinny kapitał opiekuńczy˝, jest kierowane do osób, które zostają w domu i 
samodzielnie opiekują się dzieckiem. Mogą one otrzymać 500 zł od pierwszego 
dziecka, nie od drugiego jak przy kapitale.
Program ten, jak pani wspomniała, bez żadnych komplikacji i opóźnień 
wystartował 1 października. Rodzice mają możliwość pobierać w danym miesiącu 
jedno z trzech świadczeń na jedno dziecko. Wnioski o świadczenie składają 
elektronicznie, w jednej z wygodnych i dostępnych form. Mamy tutaj do wyboru 
platformę PUE ZUS, aplikację mobilną mZUS, bankowość elektroniczną lub portal 
Emp@tia MRPiPS. Jak przyznają sami rodzice, złożenie wniosku jest proste, 
intuicyjne i zajmuje średnio ok. 8 minut.
Od momentu startu programu do dnia 7 stycznia złożono łącznie 461 233 wnioski 
na 469 379 dzieci. Za proces przyjmowania wniosków, ich weryfikację i wypłatę 
świadczeń odpowiada Zakład Ubezpieczeń Społecznych, a Ministerstwo Rodziny, 
Pracy i Polityki Społecznej sprawuje jedynie nadzór nad zgodnością działań z 
obowiązującymi przepisami.
Dzięki zastosowaniu automatycznego programowania od startu programu do końca 
grudnia 2024 r. rozpatrzono ponad 80% wniosków złożonych w tym okresie, 
pomimo że w październiku, co było naturalne, doszło do spiętrzenia wpływu 
wniosków z uwagi na to, że złożyli je rodzice dzieci z trzech roczników: 
2021-2023. W okresie od 1 października do 31 grudnia ZUS wypłacił łącznie 558 
685 świadczeń na kwotę 670 279 596,83 zł. Nadal trwa rozpatrywanie wniosków z 
okresu, w którym konieczne jest przeprowadzenie postępowania wyjaśniającego.
Dlaczego postępowanie wyjaśniające jest koniecznie? Kiedy prezentowałam tutaj 
i na posiedzeniach komisji założenia tego programu, państwo bardzo dokładnie 
pytali mnie o to, czy i w jaki sposób będziemy weryfikować aktywność zawodową 
rodziców oraz czy dzieci rzeczywiście chodzą do żłobków, które faktycznie 
funkcjonują. Zadeklarowałam, że wyeliminujemy wszystkie możliwości 
nadużywania systemu świadczeń, i to dzisiaj ma miejsce. Jak wskazuje sama 
nazwa ustawy - ˝Aktywny rodzic˝, wspiera ona rodziców w aktywności zawodowej, 
pomagając powrócić na rynek pracy po narodzinach dziecka. To nie jest 
powszechne świadczenie, przysługuje tylko rodzicom dzieci w konkretnym wieku, 
którzy wykazują właśnie taką aktywność. Zatem, jeśli chodzi o świadczenie 
˝aktywni rodzice w pracy˝, klasyczne babciowe, to nie wystarczy samo 
posiadanie dziecka w określonym wieku. Musimy mieć ten zdefiniowany w ustawie 
wymóg aktywności zawodowej i ZUS musi zweryfikować, czy rodzic w tym okresie 
pracował, czy nie. Jeżeli chodzi o ˝aktywnie w żłobku˝, ZUS musi 
zweryfikować, czy dziecko rzeczywiście uczęszczało do zadeklarowanej przez 
rodzica placówki i jaką opłatę za tę placówkę w danym miesiącu uiścili.
Świadczenia z programu ˝Aktywny rodzic˝ ZUS wypłaca w danym miesiącu za 
miesiąc poprzedni, czyli np. w grudniu za listopad itd. Zgodnie z 
informacjami przekazanymi przez ZUS najczęstszymi przyczynami wymagającymi 
przeprowadzenia postępowania wyjaśniającego są następujące sytuacje: żłobek 
nie wprowadził do rejestru danych rodzica, który ubiega się o świadczenie, 
lub kwoty opłaty za żłobek albo błędnie wprowadził te dane i to wymaga 
weryfikacji. Rodzice we wniosku wprowadzili nieprawidłowe dane placówki, do 
której uczęszcza dziecko. Rodzic nie podał żłobkowi swojego lub dziecka 
numeru PESEL, pomimo że został on mu nadany, co powoduje konieczność 
przeprowadzenia dodatkowego postępowania. Konieczne jest potwierdzenie, że 
dana osoba jest rodzicem dziecka lub jego opiekunem, ponieważ dane w 
dostępnych rejestrach nie są wystarczające i konieczne jest uzyskanie 
dodatkowego dokumentu od wnioskodawcy. Dwoje rodziców, co się bardzo często 
zdarza, złożyło wniosek na to samo dziecko, co powoduje konieczność 
ustalenia, który z rodziców sprawuje rzeczywistą opiekę nad dzieckiem i 
któremu należy wypłacić świadczenie. Rodzic złożył wniosek o dwa różne 
świadczenia z programu ˝Aktywny rodzic˝. Na podstawie danych zapisanych na 
koncie ubezpieczonego w ZUS nie jest możliwe potwierdzenie spełnienia warunku 
aktywności zawodowej, co oznacza konieczność przeprowadzenia dodatkowego 
postępowania wyjaśniającego. (Dzwonek)
Chciałam jeszcze podkreślić, panie marszałku, że ZUS nie odmawiał osobom, co 
do których miał wątpliwości, tylko prowadził postępowania wyjaśniające, by 
jak najwięcej osób mogło uzupełnić dane. To jest nowy program, nowe 
świadczenie i po to są weryfikacje i postępowania ręczne, by każdy rodzic 
miał szansę te dane poprawić i uzupełnić. Chodzi o to, aby to świadczenie do 
niego wpłynęło, by go nie stracił przez to, że popełnił jakiś błąd, przez 
który chwilę dłużej na nie poczeka. I to tutaj razem z przedstawicielami 
ZUS-u i Departamentu Polityki Rodzinnej deklarujemy. Bardzo dziękuję."
167,Maria Koc,PiS,"Bardzo dziękuję.
Szanowny Panie Marszałku! Wysoka Izbo! Pani Minister! Chciałabym mimo 
wszystko jeszcze otrzymać informację, ile wniosków nie zostało do tej pory 
rozpatrzonych skutecznie, tzn. tak, żeby mogły być sfinalizowane. Według 
doniesień medialnych duża grupa rodziców, która złożyła wnioski w roku 
ubiegłym, jeszcze świadczeń w ramach tych trzech komponentów nie otrzymała. 
Myślę, że nawet jeżeli ktoś popełnia błędy w tym prostym wniosku, tak jak 
pani minister podkreśliła, to poprawa tych błędów też nie trwa długo. Sądzę, 
że ZUS jest to w stanie szybko zweryfikować, a mimo wszystko te opóźnienia 
są.
Chcę też zapytać, czy państwa niepokoi fakt, że od momentu, kiedy to 
świadczenie weszło w życie, bardzo wzrosły opłaty w żłobkach. Rodzice 
zgłaszają, że często jest tak, że po prostu te opłaty bardzo poszybowały w 
górę. Czy też nie widzicie państwo w tym problemu? Dziękuję bardzo. (Oklaski)"
86,Aleksandra Gajewska,KO,"Szanowny Panie Marszałku! Wysoka Izbo! Wychodząca Grupo Młodzieży! W 
odpowiedzi na pytanie uzupełniające powiem, że łącznie wpłynęły 461 233 
wnioski na liczbę 469 379 dzieci. Jeżeli chodzi o ogół spraw do załatwienia, 
to jest ich wciąż 18%: 17 405 wniosków w przypadku ˝aktywnie w domu˝, 37 835 
- ˝aktywni rodzice w pracy˝ i 22 984 - ˝aktywnie w żłobku˝. Łącznie 
rozpatrzono poprzez przyznanie odmowy, umorzenie, wycofanie, pozostawienie 
bez rozpatrzenia bądź zgon dziecka ponad 80% tych wniosków, czyli 322 810 
wniosków o te świadczenia.
Jeżeli chodzi o kwestię związaną ze żłobkami, to poruszamy tutaj bardzo ważny 
temat. Chciałabym, żebyśmy to sobie podkreślili i żeby to spotkało się z 
państwa zrozumieniem. Dofinansowanie, które do czasu rozpoczęcia programu 
˝Aktywny rodzic˝ było przekazywane, wynosiło 400 zł. W opinii zarówno 
rodziców i samorządowców, jak i tych przedsiębiorców prywatnych, którzy 
prowadzą taką działalność, nie odzwierciedlało to rzeczywistych opłat, które 
ponoszą rodzice. 1500 zł to jest kwota, która dzisiaj powoduje, że większość 
żłobków i opieki w tych żłobkach jest dla rodziców bezpłatna. My stale to 
monitorujemy. Będziemy składać z tego państwu sprawozdanie. Szczególny wpływ 
widzimy na żłobki publiczne. Tutaj zdecydowana większość żłobków oferuje 
opiekę bezpłatną, co oznacza, że likwidujemy bariery finansowe. Nawet jeżeli 
opłaty pozostają, to są one bardzo niskie.
Natomiast należało przy tym procesie zmienić system finansowania całej opieki 
wczesnodziecięcej. Ten proces, być może skomplikowany, przeprowadziliśmy w 
ostatnich miesiącach i dzięki temu rodzice w ramach programu nie ponoszą na 
terenie Polski wyższych opłat aniżeli 700 zł. To jest diametralna, ogromna 
jakościowa zmiana, która nastąpiła na terenie całej Polski. Co więcej, 
budujemy nowe placówki. Do końca 2026 r. powstanie ponad 100 tys. nowych 
miejsc. W ramach właśnie tego programu albo te miejsca będą bezpłatne, albo 
będą się z nimi wiązały bardzo niskie opłaty, co spowoduje upowszechniony 
dostęp do opieki wczesnodziecięcej oraz wyrówna szanse dla dzieci i stworzy 
im możliwości rozwojowe. Dzięki temu będzie też doceniona praca opiekunek, 
które tam pracują, przez ich dobre wynagradzanie i danie im możliwości 
rozwoju. Chodzi o to, by nasze dzieci mogły w bezpieczny, dobry sposób 
(Dzwonek) rozwijać się w ramach opieki instytucjonalnej. Bardzo serdecznie 
państwu dziękuję za to bardzo ważne pytanie i dyskusję. (Oklaski)"
27,Joanna Borowiak,PiS,"Dziękuję.
Panie Marszałku! Wysoki Sejmie! Bezpieczeństwo ma różne wymiary. Tego, jak 
ważne jest bezpieczeństwo przeciwpowodziowe, boleśnie doświadczyli mieszkańcy 
Dolnego Śląska i Opolszczyzny we wrześniu ub.r. Aby taka sama sytuacja nie 
spotkała mieszkańców terenów nadwiślańskich Kujaw, rząd Prawa i 
Sprawiedliwości podjął kluczową dla regionu decyzję o budowie stopnia wodnego 
w Siarzewie. Ta inwestycja miała gwarancję realizacji i została wpisana do 
programu wieloletniego ˝Zagospodarowanie Dolnej Wisły˝. Stopień wodny w 
Siarzewie to gwarancja bezpieczeństwa zapory we Włocławku, która jest mocno 
wysłużona i co roku wymaga poważnego doinwestowania finansowego, by nie 
zagrozić katastrofą powodziową i ekologiczną. Stopień wodny w Siarzewie to 
nie tylko bezpieczeństwo przeciwpowodziowe, ale także bezpieczeństwo 
przeciwsuszowe dla licznych terenów rolnych. Z całą pewnością jako nowoczesna 
inwestycja stopień chroniłby naturę.
Miało być pięknie, ale przyszła koalicja 13 grudnia i wszystko zepsuła. 
Pamiętamy, jak jeszcze niedawno obecna wiceminister klimatu Urszula Zielińska 
otwarcie sprzeciwiała się budowie stopnia wodnego w Siarzewie, uczestnicząc w 
czasie pandemii w nielegalnym, niezarejestrowanym proteście pod hasłem: 
Zapora w Siarzewie to wielkie badziewie. Taki był wasz plan. Nie chcieliście 
tego stopnia, a teraz w grudniu dopięliście swego decyzją generalnego 
dyrektora ochrony środowiska. Partia Zielonych, do której należy zielona pani 
wiceminister, odtrąbiła sukces w swoich mediach społecznościowych, ukazując 
zniweczenie budowy stopnia wodnego w Siarzewie jako swój ogromny sukces. 
Dlaczego torpedujecie tę ważną dla regionu Kujaw inwestycję, kompletnie nie 
licząc się z bezpieczeństwem ludzi? Czy wrześniowa powódź niczego was nie 
nauczyła? Samorządowcy i mieszkańcy terenów nadwiślańskich Kujaw mówią jednym 
głosem bez względu na barwy polityczne: tak dla Siarzewa."
95,Anna Gembicka,PiS,"Bardzo dziękuję.
Panie Marszałku! Wysoka Izbo! Pani Minister! Przypomnę pani kilka faktów, bo 
widzę, że faktycznie w wielu obszarach jest pani zielona.
(Poseł Władysław Dajczak: Ha, ha, ha! To prawda.)
Jeśli chodzi o tę decyzję, to ona została zaskarżona i zmieniona jeszcze za 
naszych czasów. Mało tego, został uchwalony program wieloletni, który 
przewidywał także konkretne środki na realizację stopnia wodnego w Siarzewie, 
a pani minister teraz mówi, że wszystko jest winą PiS-u. Oczywiście to jest 
wasza stara śpiewka. Natomiast dlaczego pani partia się chwali w mediach 
społecznościowych, że to wy zablokowaliście Siarzewo, że to jest wasza 
zasługa? Przecież pani jest przewodniczącą Zielonych, więc zakładam, że pani 
się jakoś z tego za chwilę wytłumaczy.
Kolejne pytanie. Na stronie Wód Polskich pojawił się komunikat mówiący o 
konieczności ponownej analizy kwestii bezpieczeństwa pod kątem celowości 
zadań. A więc jaki jest wasz dalszy plan, żeby odciążyć stopień wodny we 
Włocławku? Jaki jest też dalszy plan, żeby zabezpieczyć mieszkańców 
kujawsko-pomorskiego przed powodzią? Jaki jest dalszy plan, żeby wesprzeć 
rolników, żeby zapobiec stepowieniu Kujaw i żeby (Dzwonek) zapewnić impuls 
gospodarczy?
Jeszcze tylko jedna rzecz. Nawet politycy Lewicy, Platformy i PSL w naszym 
regionie mówią, że to jest bardzo zła decyzja. Dziękuję. (Oklaski)"
31,Marcin Bosacki,KO,"Dzień dobry. Dziękuję bardzo. (Oklaski)
Panie Marszałku! Wysoka Izbo! Panie Ministrze! Dopiero w tym roku polscy 
żołnierze przestaną używać przestarzałych metalowych hełmów. Dopiero tej zimy 
polscy żołnierze, służący w bardzo trudnych warunkach na naszej wschodniej 
granicy z Białorusią, dostaną normalne kurtki, ciepłe, zimowe, standardowe. 
Dzieje się to dzięki wprowadzonemu przez rząd koalicji 15 października 
programowi ˝Szpej˝, działającemu od niecałego roku.
Mam pytanie do pana ministra: Dlaczego Prawo i Sprawiedliwość zwłaszcza w 
pierwszych latach swojego rządzenia - przypomnijmy, że objęło władzę 1,5 roku 
po tym, jak Rosja zaczęła wojnę z Ukrainą poprzez aneksję Krymu i Donbasu - 
tego wszystkiego nie robiło? Nie tylko nie wprowadzano ciepłych kurtek, nie 
tylko nie wymieniano przestarzałych hełmów, ale też nie wprowadzano tego, co 
było na deskach planistycznych w ramach programu ˝Tytan˝, czyli śpiworów, 
karimat, ochron oczu i uszu, broni osobistej, noży, kompasów, GPS-ów. Kto 
stał za tym, że tego wszystkiego, co zwiększałoby bezpieczeństwo i polepszało 
wyposażenie polskich żołnierzy, nie wprowadzano? Czy to była biurokratyczna 
mordęga, czy brak finansów, czy też odpowiedzialni za to byli ci ludzie, 
mówię o panu Macierewiczu i panu Misiewiczu, którzy wtedy zajmowali się 
innymi sprawami, czyli atakami na centrum kontrwywiadowcze NATO w Warszawie 
albo zrywaniem kontraktu na helikoptery? Skutki tego Polska niestety odczuwa 
do dzisiaj. (Dzwonek) Dziękuję bardzo. (Oklaski)"
392,Cezary Tomczyk,KO,"Bardzo dziękuję.
Panie Marszałku! Wysoka Izbo! Bardzo dziękuję za to pytanie, bo ono jest 
rzeczywiście kluczowe. Tak naprawdę te pytania dotyczą indywidualnego 
wyposażenia żołnierzy. Na początku podjęliśmy decyzję, minister obrony 
narodowej podjął decyzję, że w centrum naszego działania jest żołnierz. 
Bardzo duża część inicjatyw, które widzieliśmy w poprzednich latach, była 
podejmowana raczej pod konferencje prasowe niż pod to, co realnie dotyczy 
żołnierza tu i teraz. Wojsko Polskie realizuje w tej chwili wielką operację 
˝Szpej˝, czyli operację, która ma na celu wymianę indywidualnego wyposażenia 
żołnierzy w pełnym zakresie. Będę chciał o tym powiedzieć kilka słów, ale 
powiem państwu też o kilku faktach, do których dotarliśmy i które są 
wyjątkowo bulwersujące i dotyczą czasów Antoniego Macierewicza.
Rok 2025 na pewno będzie rokiem przełomowym, jeżeli chodzi o indywidualne 
wyposażenie żołnierzy. Tak jak powiedział pan poseł Bosacki, skończyliśmy 
wymianę hełmów stalowych; one przechodzą do lamusa i do głębokich magazynów. 
Ale to, co zastaliśmy rok temu, kiedy objęliśmy rządy w Polsce, było obrazem 
rozpaczliwym. W jednostkach Wojska Polskiego brakowało podstawowych rzeczy, 
takich jak mundury polowe, takich jak karimaty, już nie mówiąc o butach, 
celownikach, optoelektronice. Po prostu braki były gigantyczne. Podam takie 
dwa przykłady przypadków, które były szokujące i które do dzisiaj w wielu 
miejscach występują.
Na granicy, o której tak wiele mówiliśmy, o której tak wiele mówiła 
poprzednia władza, przez 2 lata funkcjonowania tysięcy żołnierzy nie 
pomyślano o tym, żeby zabezpieczyć żołnierzy, jeśli chodzi o peleryny 
przeciwdeszczowe. Kiedy żołnierz 12 godzin stał na pasku, musiał liczyć tylko 
na swój mundur. Nie mógł wziąć swojej peleryny, bo tego zakazywały przepisy. 
Żołnierz, który przy minus 20 stopniach na Podlasiu stał na pasku na granicy, 
nie miał kurtki zimowej. To nie jest chyba specjalne odkrycie. Wiemy, że w 
Polsce jest zima i że żołnierz powinien mieć kurtkę zimową. Co żołnierz miał 
zamiast kurtki zimowej? Polar i tzw. cerateks, nie mylić z goreteksem. To 
żołnierzy wymyślili tę nazwę i ona odpowiednio oddaje jakość tego materiału.
Podczas kwerendy dla operacji ˝Szpej˝ dotarliśmy do spraw, które dotyczą clou 
naszego pytania, czyli Antoniego Macierewicza. Szanowni państwo, jedną z 
pierwszych decyzji Antoniego Macierewicza, kiedy objął urząd ministra obrony 
narodowej - a stało się to 16 listopada 2015 r. - był sabotaż polskiej armii, 
który polegał na tym, że zrezygnowano z zakupu mundurów dla polskiego wojska. 
Finansowanie i realizacja zakupu mundurów odbywały się nieprzerwanie od roku 
2012 w ramach centralnych planów rzeczowych. W dniu 9 maja 2016 r. szef 
Inspektoratu Wsparcia Sił Zbrojnych na ustne polecenie podsekretarza stanu w 
Ministerstwie Obrony Narodowej pana Bartłomieja Grabskiego, który był 
członkiem kierownictwa Antoniego Macierewicza, nakazał wstrzymać i unieważnić 
wszystkie procedury o udzielenie zamówienia publicznego na dostawy 
umundurowania dla polskiej armii ujęte w planie zakupu środków materiałowych 
w latach 2016-2022 oraz w planie zakupu środków materiałowych na rok 2016.
Szanowni Państwo! Panie Marszałku! Wysoka Izbo! Unieważniono - i odstąpiono 
od ich prowadzenia - procedury przetargowe na 40 pozycji asortymentowych o 
szacunkowej wartości blisko 0,25 mld zł, w tym mundury polowe wzór 2010. 
Inspektorat Wsparcia Sił Zbrojnych pomimo posiadania środków finansowych na 
zakup mundurów w roku 2016 i w roku 2017, czyli za rządów Antoniego 
Macierewicza, nie otrzymał zgody kierownictwa MON na zakup mundurów polowych. 
Wyobraźmy sobie, z czym to się wiązało. W roku 2016 byliśmy 2 lata po aneksji 
Krymu. Gdyby wtedy, nie daj Boże, doszło do jakiegoś konfliktu zbrojnego, to, 
mówiąc wprost, żołnierze Wojska Polskiego musieliby uczestniczyć w 
działaniach zbrojnych w dresach. Nie mieliśmy możliwości zabezpieczenia w 
roku 2016 i roku 2017 żołnierzy Wojska Polskiego, jeśli chodzi o mundury, nie 
mówiąc już o tym, jak miałoby wyglądać zabezpieczenie ewentualnej rezerwy. 
Inspektorat Wsparcia Sił Zbrojnych kilkakrotnie dokonywał korekt finansowych, 
w ramach których środki finansowe relokowano na inne potrzeby Sił Zbrojnych.
Szanowni Państwo! W maju 2016 r., czyli wkrótce po objęciu rządów przez 
Antoniego Macierewicza, podjęto prace koncepcyjne nad pozyskaniem nowych 
mundurów o kamuflażu Lampart. To samo w sobie mogło być dobrym pomysłem, ale 
jakie dwa procesy nałożyły się jednocześnie? Zaczęto wycofywać mundury w 
związku z planem przeprowadzenia nowego kamuflażu, do którego ostatecznie nie 
doszło, i jednocześnie przestano kupować mundury dla żołnierzy Wojska 
Polskiego. I ze względu na brak możliwości zaspokojenia wszystkich należności 
na czas pokoju, jeżeli chodzi o mundury, inspektorat wsparcia, który zajmuje 
się tym w Wojsku Polskim, był zmuszony do ograniczenia liczby użytkowników, 
którym jednostki zaopatrujące realizowały lub wydawały należności mundurowe, 
to znaczy, że właśnie żołnierze w skrajnych warunkach musieliby biegać w 
dresach, ale też w samym Wojsku Polskim trzeba było wybierać, kto dostanie 
mundur. Mundury pojechały do kontyngentów zagranicznych, pojechały do 
jednostek (Dzwonek) Wojsk Obrony Terytorialnej, a wojska operacyjne w Wojsku 
Polskim zostały pozbawione możliwości umundurowania.
Jeżeli pan marszałek pozwoli, to poproszę jeszcze o minutę i będę zmierzał do 
końca.
(Głos z sali: Drugie pytanie.)
Pozostałym żołnierzom wstrzymano realizację przysługujących im należności, 
informując - uwaga - że poprawa sytuacji zaopatrzeniowej powinna nastąpić w 
pierwszej połowie 2018 r. Od razu uprzedzę pytanie - ta poprawa w roku 2018 
nie nastąpiła.
Ostatnia informacja, którą w tej części chciałbym państwu przekazać, która 
jest rzeczywiście bulwersująca. Zestawiliśmy liczby, jeżeli chodzi o potrzeby 
Sił Zbrojnych. W 2016 r. potrzeby Wojska Polskiego w zakresie przedmiotów 
umundurowania i wyposażenia opiewały na blisko 0,5 mld zł. W całym roku 
wydatkowano na ten cel niecałe 90 mln zł, co stanowiło pokrycie potrzeb na 
poziomie 18%. I teraz rok 2024 - jak wygląda zaspokojenie potrzeb Wojska 
Polskiego w tym zakresie, zarówno jeżeli chodzi o budżet, jak i o kwestię 
zakupów. To zaspokojenie jest na poziomie 98%. Bo dla nas kwestia 
indywidualnego wyposażenia żołnierzy i komfortu żołnierzy w służbie tam, 
gdzie państwo polskie żołnierzy wysyła, jest najwyższym priorytetem. Dziękuję 
bardzo. (Oklaski)"
370,Andrzej Szewiński,KO,"Panie Marszałku! Panie Ministrze! Wysoka Izbo! Mój przedmówca Marcin Bosacki 
pytał o to, kto był odpowiedzialny za tę szokującą sytuację. Mam następujące 
pytanie, panie ministrze. Wiele pan powiedział tutaj o tej sytuacji, o tym 
zagrożeniu dla bezpieczeństwa polskiego. I moje pytanie jest następujące: Czy 
rzeczywiście to ukompletowanie mundurów było na poziomie kilkunastu procent, 
jeżeli chodzi o armię? Przypomnę państwu, że w 2014 r. rozpoczęła się wojna 
na Ukrainie, która zamieniła się w wojnę pełnoskalową. Czy takie działania, a 
właściwie brak podjętych działań w tamtych czasach, czyli brak działań...
(Poseł Marcin Bosacki: Sabotaż.)
...dotyczących zakupu mundurów dla polskiej armii, wpłynęły na (Dzwonek) 
bezpieczeństwo Najjaśniejszej Rzeczypospolitej? I następne pytanie: Czy w 
ogóle w chwili obecnej prowadzone są postępowania, czy Służba Kontrwywiadu 
Wojskowego zajmuje się tą sytuacją i jaki jest stan faktyczny? Dziękuję 
bardzo. (Oklaski)"
392,Cezary Tomczyk,KO,"Bardzo dziękuję.
Panie Marszałku! Wysoka Izbo! Traktuję działalność Antoniego Macierewicza w 
tym zakresie jako sabotaż na własnej armii. Antoni Macierewicz, zresztą nie 
pierwszy raz, został zobowiązany przez państwo polskie do wykonania bardzo 
konkretnej roboty. W tym przypadku został ministrem obrony narodowej, wbrew 
zresztą zapowiedziom pani premier Beaty Szydło, i dokonał sabotażu na tym 
przedmiocie działania, który obiecał chronić, czyli na armii 
Rzeczypospolitej. Ta sprawa została skierowana do Służby Kontrwywiadu 
Wojskowego, tak żeby Służba Kontrwywiadu Wojskowego mogła dokładnie 
sprawdzić, jakie były powody takiego działania, i szczerze mówiąc, czy to 
były powody, które wiązały się z powiązaniami Antoniego Macierewicza z 
jakimiś rosyjskimi informatorami, czy ze względu na jakąś osobistą korzyść, 
czy ze względu na jakieś osobiste uwarunkowania, to nie ma żadnego znaczenia. 
Prawda jest taka, że przez 2 lata nie kupowano mundurów dla polskiej armii 
wbrew oczywistym potrzebom i wbrew zdaniu żołnierzy, którzy na wielu 
posiedzeniach kierownictwa resortu obrony narodowej prosili lub wręcz żądali, 
żeby uruchomić środki finansowe na zakup mundurów dla polskiego wojska.
Chciałbym też poinformować Wysoką Izbę, że w związku z tymi informacjami, do 
których dotarliśmy, skierujemy sprawę do prokuratury - a będzie miała 
prokuratura trochę roboty, jeżeli chodzi o kwestię Antoniego Macierewicza - 
żeby to kolejne zawiadomienie tam trafiło i żeby prokuratura mogła się ze 
sprawą zapoznać. Dodam też, że nie chodzi tylko o wymierne skutki, które 
dotyczą po prostu tego, że trzeba było wybierać, który żołnierz może mieć 
mundur, czy w ogóle możemy zaciągać nowych żołnierzy do służby, ale 
skutkowało to też utratą wizerunku żołnierza, dlatego że żołnierz przestał 
być wyposażony w jednolite przedmioty umundurowania i wyekwipowania. 
Żołnierze zaczęli wtedy indywidualnie pozyskiwać przedmioty mundurowe 
dostępne poza systemem logistycznym Sił Zbrojnych. Dlaczego? Bo po prostu nie 
mieli innego wyjścia. I tak jak powiedziałem wtedy, jeżeli chodzi o te 
liczby, one są właśnie takie, to znaczy pokrycie potrzeb na poziomie 18%. Ale 
w 2017 r. i w 2018 r. nie było wcale lepiej. Wtedy, kiedy pojawił się pan 
minister Błaszczak, zaczęto wprowadzać pewne zmiany, ale stopień zniszczenia 
umów wieloletnich w zakresie zakupu umundurowania był tak duży, a odtworzenie 
możliwości w polskim przemyśle trwa tak długo, że my dzisiaj, w roku 2025, z 
tymi problemami borykamy się nadal.
Przekażę państwu informacje. Lata 2017 i 2018 to osiągnięcie pokrycia 
finansowego potrzeb zgłaszanych przez żołnierzy na poziomie 32% i 56% 
(Dzwonek) w kwestii, która jest absolutnie newralgiczna, czyli w kwestii 
umundurowania. Co ważne, środki wydatkowane w latach 2016 i 2017 nie były 
przeznaczane na pokrycie należności z tytułu nowych umów, gdyż takowych, 
uwaga, nie zawierano. Kasowano stare, pracowano nad nowym kamuflażem, te 
prace się przeciągały, wycofywano stare mundury i nie zawierano nowych umów. 
Chyba dla każdego normalnego człowieka wiąże się to z tytułem: sabotażysta 
dla Antoniego Macierewicza. Tak jak powiedziałem, ale chciałbym przypomnieć, 
w 2024 r. na zakup umundurowania i wyekwipowania przeznaczyliśmy 1,5 mld zł, 
co stanowi 98% pokrycia zgłoszonych potrzeb. A operacja ˝Szpej˝ - to decyzja 
ministra Kosiniaka-Kamysza - jest jedną z najważniejszych prowadzonych w 
Wojsku Polskim, bo w ogóle w centrum każdego naszego działania powinien być 
żołnierz.
Ostatnie zdanie, panie marszałku.
To są też, mówiąc jednoznacznie, takie doświadczenia, które płyną z Ukrainy. 
Sprzęt można odtworzyć, sprzęt można naprawić, można naprawić zniszczony 
czołg, można wprowadzić nowy system do sił zbrojnych, ale nie można zastąpić 
żołnierza. Żołnierz jest bezcenny. W związku z tym trzeba dbać o żołnierza 
zarówno z punktu widzenia, jak to się mówi w wojsku, jego przeżywalności na 
polu walki, jak i jego komfortu działania na co dzień. I to będziemy robić 
każdego dnia. Bardzo dziękuję. (Oklaski)"
276,Łukasz Osmalak,Polska2050-TD,"Dziękuję bardzo.
Panie Marszałku! Panie Ministrze! Wysoka Izbo! Szanowni Obywatele! W związku 
ze zbliżającymi się wyborami prezydenckimi w Polsce chciałbym zapytać o kilka 
konkretnych działań, jakie ministerstwo podjęło i będzie podejmować w celu 
zabezpieczenia procesu wyborczego w naszej ojczyźnie.
W ostatnich latach mamy coraz częściej do czynienia z ingerencją obcych 
państw, z ingerencją koncernów medialnych, z ingerencją osób trzecich 
generalnie, które w różny sposób starają się wpłynąć na to, co dzieje się w 
polskim Internecie, w social mediach, i przez to wpływać na m.in. wyniki 
wyborów. Zaledwie miesiąc temu Rumunia podjęła decyzję o anulowaniu pierwszej 
tury wyborów właśnie ze względu na to, że udowodnione zostało manipulowanie 
algorytmami w social mediach.
W związku z tym chciałbym zapytać o to, jakie konkretne działania, aby Polskę 
zabezpieczyć przed tymi kwestiami, zostały podjęte. Przede wszystkim czy 
ministerstwo współpracuje i jak wygląda ta współpraca, jeśli chodzi o 
koncerny, które zarządzają mediami społecznościowymi, aby monitorować próby 
manipulacji treściami kampanijnymi? Czy ministerstwo przedstawi rekomendacje 
odnośnie do zarządzania kontami kampanijnymi w social mediach? Jak 
ministerstwo będzie przeciwdziałać rozprzestrzenianiu się fake newsów podczas 
kampanii wyborczej? Czy prowadzone będą analizy wpływu botów na kampanię 
wyborczą? Dziękuję bardzo. (Oklaski)"
117,Michał Gramatyka,Polska2050-TD,"Dostojny Panie Marszałku! Wysoka Izbo! Te tematy, które zostały poruszone w 
pytaniu, są niezwykle istotne. One są niezwykle istotne przy okazji każdych 
wyborów, ale też znajdują się w centrum prac Ministerstwa Cyfryzacji i 
podległych ministerstwu jednostek. Naukowa i Akademicka Sieć Komputerowa 
posiada cały ośrodek, który służy analizie dezinformacji. Ten ośrodek w 
normalnych warunkach zajmuje się wyłapywaniem zgłaszanych przez użytkowników 
przypadków ewidentnych dezinformacji. Każdy Polak i każda Polka za 
pośrednictwem aplikacji mObywatel może np. zgłosić jakieś treści, które nie 
odpowiadają rzeczywistości, albo treści, które stanowią zagrożenie w 
cyberprzestrzeni, w świecie wirtualnym. Ośrodek Analizy Dezinformacji podda 
takie treści badaniu i w najbardziej drastycznych przypadkach doprowadzi do 
tego, żeby te treści z Internetu zniknęły.
Ministerstwo prowadzi szeroko zakrojoną kampanię promocyjną, kampanię 
informacyjną, bo edukacja tu jest podstawą wszystkiego - edukacja, która 
prowadzi do tego, żeby nie ufać treściom na pierwszy rzut oka znalezionym np. 
w mediach społecznościowych, treściom, które nie są zweryfikowane. Polecam 
wszystkim państwu adres internetowy nask.pl/dezinfo. Tam jest całe kompendium 
wiedzy na temat dezinformacji i tego, jak polskie państwo radzi sobie z taką 
dezinformacją. Od ubiegłego roku funkcjonuje również strona 
bezpiecznewybory.pl. To jest jeszcze inicjatywa naszych poprzedników. To jest 
dobra inicjatywa, jedna z wielu dobrych inicjatyw w obszarze cyfryzacji. Ta 
strona bezpiecznewybory.pl zostanie utrzymana również na te wybory 
prezydenckie. Tam oprócz bazy wiedzy, oprócz informacji o tym, jak powinny 
działać profile wyborcze, w jaki sposób można prowadzić kampanię wyborczą w 
mediach społecznościowych, a w jaki nie można, jest również system zgłaszania 
fake newsów związanych z wyborami.
Media w Polsce donosiły o gigantycznej akcji pochodzącej ze Wschodu, która 
miała wywrócić polskie wybory parlamentarne. W ramach tej akcji rozsyłano 
SMS-y, ok. 200 tys. SMS-ów trafiło do polskich użytkowniczek i użytkowników, 
złamano zabezpieczenia cyberkiosków, takich ekranów, które wyświetlały 
treści, i tam emitowano treści, które miały zmniejszyć szanse jednego z 
ugrupowań politycznych w tych wyborach parlamentarnych. Takie sytuacje się 
zdarzają. Przypadek rumuński, gdy jedna z partii wyszkoliła, wytrenowała 
algorytm w mediach społecznościowych tak, by ten algorytm pracował dla 
jednego i tylko jednego kandydata, to nie jest nic nowego. W połowie ubiegłej 
dekady, w 2015 r., 2016 r., znana była sprawa firmy Cambridge Analytica, 
która bezprawnie weszła w posiadanie milionów danych osobowych i była w 
stanie w taki sposób formatować przekaz, żeby ten przekaz, który wydawał się 
prawdziwy, trafiał do określonych, wyselekcjonowanych grup użytkowników. 
Mogło to wpłynąć na wyniki wyborów np. w Stanach Zjednoczonych. Podobno miało 
to wpływ również na wynik referendum skutkujący opuszczeniem przez Wielką 
Brytanię Unii Europejskiej. Takie sytuacje zdarzają się od czasu do czasu. 
Zawsze receptę na to stanowi, po pierwsze, edukacja, po drugie, budowanie 
świadomości społecznej w kwestii tego, co jest, a co nie jest bezpieczne w 
Internecie, i po trzecie, zachowanie jakiegoś poziomu higieny cyfrowej. We 
wszystkich tych obszarach Ministerstwo Cyfryzacji prowadzi bardzo szeroko 
zakrojone działania. Widzimy również szalony rozwój technologii AI, 
technologii generatywnej, sztucznych inteligencji, które potrafią generować 
wpisy w mediach społecznościowych same, w ogóle bez udziału człowieka. I może 
nie tyle to również mamy na celowniku, ile mamy świadomość istnienia także 
takich właśnie algorytmów, takich robotów, które mogą zalewać w szczególności 
social media treściami, niepożądanymi informacjami, informacjami 
nieznajdującymi pokrycia w świecie rzeczywistym.
Jeszcze raz: bezpiecznewybory.pl oraz nask.pl/dezinfo to dwa podstawowe 
źródła wiedzy na temat dezinformacji i zabezpieczenia wyborów. Bardzo 
dziękuję. (Oklaski)"
276,Łukasz Osmalak,Polska2050-TD,"Dziękuję bardzo.
Panie Marszałku! Panie Ministrze! Chciałbym jeszcze dopytać. W mediach, w 
Internecie pojawił się filmik pana Marka Zuckerberga, szefa Instagrama i 
Facebooka, w którym zapowiada on generalnie, powiedziałbym, luzowanie 
wszystkich aspektów prawnych związanych z tym, co będzie mogło pojawiać się w 
social mediach. Mówimy tutaj o potencjalnym zagrożeniu związanym z tym, że 
będziemy mieli więcej hejtu, więcej mowy nienawiści, więcej fake newsów. Na 
ten moment najprawdopodobniej wydarzy się to tylko w Stanach Zjednoczonych, 
ale oczywiście może być tak, że w kolejnych miesiącach, latach takie 
regulacje wejdą również do Europy i Polski.
Chciałbym zapytać: Jaki my jako Ministerstwo Cyfryzacji, jako Polska mamy 
pomysł na to, żeby się przed tym bronić? Ja spróbowałbym wręcz iść o krok 
dalej. Jak będziemy chcieli tu zaatakować? (Dzwonek) Chodzi o to, żebyśmy nie 
mieli w Polsce rozprzestrzeniania się fake newsów, hejtu i mowy nienawiści. 
Dziękuję bardzo."
117,Michał Gramatyka,Polska2050-TD,"Szanowny Panie Marszałku! Panie Posłanki! Panowie Posłowie! Wysoka Izbo! 
Rzeczywiście wczorajsze wystąpienie Zuckerberga jest jakimś punktem zwrotnym 
w kwestii tego, jak będą w ogóle wyglądały social media, te największe social 
media, czyli te, które należą właśnie do tego biznesmena: Facebook, Instagram 
czy Threads.
Dotychczas polityka, generalnie treści polityczne w tych mediach były 
wyciszane. Algorytmy nie promowały treści politycznych. Dotychczas dość 
rygorystycznie w social mediach przestrzegano ograniczeń związanych z 
wypowiadaniem krytycznych uwag na temat orientacji seksualnej, płci, 
ewentualnie aspektów imigranckich. Zuckerberg zapowiedział poluzowanie 
wszystkich tych ograniczeń, zapowiedział zakończenie współpracy wielkich 
mediów społecznościowych, wielkich platform społecznościowych z zawodowymi 
organizacjami zajmującymi się sprawdzaniem faktów w Internecie, tzw. 
fact-checkerami, i przeniesienie tego zadania na normalnych użytkowników tych 
platform społecznościowych, czyli wykreował taką sytuację, jaka dzisiaj ma 
miejsce na platformie X. Wszyscy znamy tę platformę, wiemy, jak dużo tam jest 
hejtu, dezinformacji, treści wulgarnych, treści obraźliwych. To może mieć 
duży wpływ na obraz mediów społecznościowych, nie tylko w Stanach 
Zjednoczonych. To jest zresztą zapowiedzią pewnego kierunku, który stoi w 
sprzeczności z tym, co wypracowała Unia Europejska. Polska ma zaszczyt i 
przywilej być częścią Unii Europejskiej, a Parlament Europejskiej przyjął 
reguły prawne, które nazywamy DSA - Digital Services Act, które zobowiązują 
wielkie platformy społecznościowe do podporządkowania się pewnym określonym 
regułom, których muszą przestrzegać na terenie Unii Europejskiej. Zwiastuje 
to problemy na linii platformy społecznościowe - Unia Europejska, platformy 
społecznościowe - rządy, bo tak się to zapewne skończy. Na razie ta zmiana 
została zapowiedziana rzeczywiście tylko w odniesieniu do Stanów 
Zjednoczonych, ale z pewnością obejmie ona również pozostałe instancje tych 
mediów społecznościowych, działające również w Unii Europejskiej. Myślę, że w 
jakiejś tam dającej się przewidzieć przyszłości Facebook zbliży się, jeżeli 
chodzi o poziom dezinformacji, poziom hejtu, właśnie do portalu X, który w 
zasadzie nie poddaje się żadnej moderacji i na razie nie dostosowuje się do 
wspólnych reguł w Unii Europejskiej. Bardzo dziękuję. (Oklaski)"
326,Marek Sawicki,PSL-TD,"Panie Marszałku! Wysoka Izbo! Szanowny Panie Ministrze! Centralny Port 
Komunikacyjny to spółka Skarbu Państwa powołana do przygotowania i realizacji 
Programu Wieloletniego Centralnego Portu Komunikacyjnego, obejmującego budowę 
nowego lotniska centralnego dla Polski oraz koordynację realizacji inwestycji 
towarzyszących, w tym nowej sieci linii kolejowych, dróg ekspresowych, 
autostrad i pozostałej infrastruktury przesyłowej. Inwestorem strategicznym 
Centralnego Portu Komunikacyjnego miało zostać konsorcjum firm Vinci Airport 
oraz IFM - francusko-australijskie konsorcjum, które zostało wybrane jesienią 
ub.r., już po wyborach parlamentarnych. Inwestor miał wyłożyć ok. 8 mld zł w 
zamian za objęcie udziałów w spółce CPK Lotnisko oraz jej przyszłych zyskach.
W grudniu zeszłego roku podjęto najważniejszą decyzję 
organizacyjno-kapitałową od początku funkcjonowania CPK. Polskie Porty 
Lotnicze stały się strategicznym partnerem CPK. Polskie Porty Lotnicze w 
przyszłości będą zarządzały nowym centralnym lotniskiem. Dzięki tej decyzji 
nowy port lotniczy zostanie zbudowany w oparciu o polski kapitał. Nowe 
lotnisko w przyszłości będzie zarządzane według modelu opracowanego przez CPK 
wspólnie z PPL, właścicielem m.in. Lotniska Chopina i lotnisk regionalnych.
Zaangażowanie polskiego kapitału w powstanie lotniska CPK to wyraźny impuls 
do dalszego rozwoju polskiego rynku lotniczego oraz wzmocnienia pozycji 
Polski jako kluczowego węzła transportowego w Europie. Dzięki tej inwestycji 
stworzymy nowoczesną infrastrukturę, która nie tylko odpowie na potrzeby 
dynamicznie rosnącego ruchu lotniczego, ale również przyczyni się do wzrostu 
gospodarczego i otworzy nowe możliwości dla polskich przedsiębiorstw.
Panie Ministrze! Dlaczego początkowo został wybrany (Dzwonek) kapitał 
konsorcjum francusko-australijskiego do realizacji tak ważnej dla państwa 
polskiego i dla Polaków inwestycji?"
208,Maciej Lasek,KO,"Panie Marszałku! Wysoka Izbo! Szanowny Panie Pośle! W zasadzie mógłbym 
powiedzieć, że nie czuję się właściwym adresatem pytania dotyczącego wyboru 
zagranicznego inwestora zamiast podmiotu polskiego. Bo to raczej poprzedni 
zarząd spółki CPK i pełnomocnik powinni się tłumaczyć co do zasadności ich 
działań, ale oczywiście odpowiem na pana pytanie.
Spółka celowa CPK w dniu 13 października 2023 r. dokonała wyboru Vinci 
Airports i IFM Global Infrastructure Fund jako preferowanego oferenta w 
konkursie na inwestora strategicznego w ramach komponentu lotniczego w 
projekcie Centralnego Portu Komunikacyjnego. Oznacza to, że wybór nastąpił 2 
dni przed przegranymi przez PiS wyborami.
W owym czasie spółka Centralny Port Komunikacyjny komunikowała: wybrano 
najkorzystniejszą ofertę w konkursie na inwestora strategicznego w spółce CPK 
Lotnisko, która będzie realizować budowę i zarządzać nowym portem lotniczym.
Do zadań inwestora strategicznego miało należeć wniesienie mniejszościowej 
części kapitału, czyli ok. 8 mld zł niezbędnych do budowy lotniska, a także 
wsparcie CPK swoim doświadczeniem i know-how w realizacji, a po jej 
zakończeniu w operowaniu portem lotniczym zgodnie z najlepszymi standardami w 
branży.
W związku z dokonanym wyborem spółka CPK w dniu 13 października podpisała z 
konsorcjum Vinci wstępne warunki finansowe, które wskazywały na warunki 
brzegowe oraz poziom wzajemnych relacji między partnerami, które następnie 
miały zostać odzwierciedlone i rozwinięte w tzw. umowie o wspólnym 
przedsięwzięciu. To wszystko jeszcze jest ciągle w roku 2023. Porozumienie to 
zostało także oklauzulowane, wskazując, że stanowi ono tajemnicę. Dokument ma 
charakter poufny i jego ujawnienie podlega restrykcjom określonym w tym 
dokumencie, w dokumencie term sheet.
W związku z powyższym o szczegółach i warunkach porozumienia nie mogę mówić 
publicznie, ale wskażę jedynie na kilka dość istotnych kwestii natury 
zasadniczej: jednym z nich są wątpliwości co do spełniania standardów 
etycznych jednego z kontrahentów. Pomimo agresji Federacji Rosyjskiej na 
Ukrainę i pełnoskalowej wojny oraz licznych sankcji nakładanych na Federację 
Rosyjską podmiot ten dalej prowadzi swoją komercyjną działalność na 
terytorium Federacji Rosyjskiej. To jest rzeczywiście zadziwiająca sytuacja, 
w której do zarządzania czy współzarządzania nowym strategicznym lotniskiem w 
Polsce wybierana jest firma, która w tej samej grupie kapitałowej ma 
oddziały, które dalej zajmują się finansowaniem infrastruktury w Rosji. 
Zadziwiające, ale takie działanie zostało zaakceptowane przez ówczesny zarząd 
spółki CPK, ale również przez ówczesnego pełnomocnika rządu do spraw CPK.
Ponadto porozumienie przewidywało nierównomierny podział ryzyka związanego z 
projektem. Wszelkie ryzyka zostały zaadresowane na CPK, a w konsekwencji na 
Skarb Państwa. Projekt porozumienia nie został nawet zbadany przez 
Prokuratorię Generalną czy Urząd Ochrony Konkurencji i Konsumentów. To 
dopiero nowy zarząd postarał się o uzyskanie stosownych opinii.
Ponadto w ocenie ekspertów porozumienie posiadało warunki, które ingerowały w 
politykę transportową naszego kraju oraz które były nieuprawnione, bo w 
konsekwencji miały oddziaływać na inne niż CPK spółki prawa handlowego, które 
nie były podmiotami porozumienia. Nie rozwijając tej kwestii, która jest 
poufna, mogę jedynie stwierdzić, że w dokumencie tym zamierzano rozstrzygnąć 
co do kształtu i zakresu infrastruktury lotniskowej w całym naszym kraju, a 
było to porozumienie między jedną spółką a drugą spółką. Nie może być zgody 
na takie działania. Zadaniem rządu, ale też CPK jest wspieranie rozwoju 
lotnictwa, a nie jego ograniczanie.
W wyniku dokonanej analizy procesu negocjacji, a następnie wyboru 
preferowanego oferenta do udziału w projekcie lotniska w ramach CPK jako 
pełnomocnik rządu do spraw CPK dostrzegam szereg zagrożeń i słabych stron 
takiego rozwiązania. Udział dużych międzynarodowych podmiotów w projekcie w 
mojej ocenie miał uwiarygadniać całą koncepcję.
Jednakże kontrahenci zapewnili sobie przeniesienie wszelkich ryzyk 
biznesowych na CPK oraz zapewnili sobie wymaganą stopę zwrotu z potencjalnej 
inwestycji. Równocześnie wątpliwe jest wystąpienie pozytywnego efektu w 
postaci know-how, które w projekcie mieli zapewnić inwestorzy. Nie podważając 
ich kompetencji i doświadczenia na arenie międzynarodowej, stwierdzam 
jednoznacznie, że w Polsce posiadamy dostateczne zasoby i zdolności do 
realizacji takiego przedsięwzięcia w uwarunkowaniach prawnych i 
organizacyjnych, jakie występują w naszym kraju. Chodzi tu przede wszystkim 
właśnie o spółkę Polskie Porty Lotnicze, która posiada udziały w większości 
polskich portów lotniczych i od wielu lat odpowiada za budowę i rozbudowę 
infrastruktury lotniskowej w Polsce. Cieszę się, że właśnie dzięki ścisłej 
współpracy i zaangażowaniu CPK i PPL projekt lotniskowy będzie kontynuowany. 
(Oklaski)"
326,Marek Sawicki,PSL-TD,"Jeśli można, panie marszałku, panie ministrze, drugie pytanie. Bardzo głęboki 
wątek rosyjski, więc kolejne pytanie: Czy w tej sprawie także toczy się 
jakieś postępowanie wyjaśniające bądź postępowanie prokuratorskie i czy 
ministerstwo, a szczególnie pan jako szef, ma opracowaną strategię w związku 
z dezinformacją, która jest szerzona przez polityków Prawa i Sprawiedliwości, 
o rzekomym zaniechaniu inwestycji? Bo w wielu programach o tym mówią, o 
ograniczaniu tej inwestycji. I czy jest także jakaś strategia związana z 
walką z fake newsami płynącymi ze stowarzyszenia ˝Tak dla CPK˝? (Oklaski)"
208,Maciej Lasek,KO,"Panie Marszałku! Panie Pośle! Zgadzam się, że projekt, tak istotny projekt, 
jakim jest budowa Centralnego Portu Komunikacyjnego, nie tylko jest elementem 
akcji informacyjnych, które mają go promować, lecz także jest elementem, 
projektem podatnym na różnego rodzaju dezinformacje. To widać, można 
powiedzieć, od długiego czasu. Ten wątek rosyjski, który pan wskazał, jeśli 
chodzi o jednego z kontrahentów, potencjalnych kontrahentów, który tutaj był 
wskazany, jest dosyć istotny. Ale my prowadzimy dosyć dogłębne badania spółki 
i działań spółki w poprzednich latach. Podobnych wątpliwości, tak bym to 
dzisiaj nazwał, jest znacznie więcej, m.in. choćby w zakresie firmy, która 
przygotowywała kiedyś strategię dla spółki CPK czy strategię komunikacji dla 
spółki CPK, jeszcze za poprzedniego zarządu. Będziemy o tym informować, o 
wynikach tego postępowania. Ale z pełną świadomością różnego rodzaju zagrożeń 
staramy się pilnować tego, żeby nie było wpływania na ten projekt przez 
podmioty nieuprawnione, tak bym to nazwał.
Natomiast jeżeli chodzi o strategię komunikacji, tak, w tej chwili jest 
przygotowywana strategia komunikacji, nowa strategia komunikacji, bo 
przechodzimy z fazy planowania do fazy realizacji. To już nie są opowieści o 
tym, jak to CPK będzie wyglądało, tylko to są kolejne elementy, osiąganie 
kolejnych kamieni milowych. My w tym roku ogłosiliśmy, podpisaliśmy ponad 60 
umów na prawie 8 mld zł. To pokazuje, że ten projekt jest realizowany. Jest 
realizowany z jednej strony zgodnie z zasadami sztuki przy procesie 
inwestycyjnym, ale z drugiej strony przede wszystkim z poszanowaniem 
partnerów, którymi są choćby mieszkańcy tych terenów, gdzie będzie budowane 
lotnisko, gdzie będzie budowana linia kolejowa. Tak że staramy się odejść od 
propagandy sukcesu, a przejść do rzetelnego informowania o osiąganiu 
kolejnych kamieni milowych, tak żeby osiągnąć cel, którym jest lotnisko w 
2032 r. (Dzwonek), kolej do Łodzi w 2032 r., a zakończenie igreka w 2035 r. 
Ale to nie jest nasze ostatnie słowo, jeżeli chodzi o infrastrukturę. Bardzo 
dziękuję. (Oklaski)"
460,Anna Maria Żukowska,Lewica,"Dzień dobry, panie marszałku, Wysoka Izbo i panie wiceministrze. Mam pytanie 
związane z serią dosyć głośnych wydarzeń, które były wydarzeniami bardzo 
mocno bulwersującymi opinię publiczną. Mówię m.in. o tragicznym w skutkach 
wypadku na Woli, w którym zginął potrącony na przejściu dla pieszych 14-letni 
chłopak, potrącony przez kierowcę dostawczaka będącego firmą zewnętrzną dla 
jednej z firm kurierskich. Ta osoba była już raz karana, miała zakaz 
prowadzenia pojazdów. Kilka takich zdarzeń też w ostatnim czasie miało 
miejsce. To jest plaga, to jest coś, o czym słyszymy coraz więcej, że jedna 
osoba może mieć kilka zakazów prowadzenia pojazdów, aktywnych zakazów 
prowadzenia pojazdów, nawet kilkanaście, a jak czytamy, rekordzista w Polsce 
ma 34 zakazy prowadzenia pojazdów wydane przez sąd.
Jak to jest możliwe? Otóż niestety jest to możliwe m.in. dlatego, że Izba 
Karna Sądu Najwyższego w uchwale z 2020 r. stwierdziła, że tożsame rodzajowo 
środki karne orzeczone w jednostkowych wyrokach, które mogą być łączone, do 
czasu ich prawomocnego połączenia w wyroku łącznym podlegają odrębnemu 
wykonaniu. Czy ministerstwo ma plany, żeby zmienić tę sytuację? Chodzi o to, 
by doprowadzić do tego, żeby nie było więcej takich sytuacji, że osoba 
ukarana raz, drugi raz i trzeci nie ponosi żadnych konsekwencji. Wiemy, że to 
nie surowość kary, ale nieuchronność kary jest w stanie wywołać skutek 
prewencyjny, jaki jest oczekiwany (Dzwonek) w przypadku prewencji karnej. 
Proszę o odpowiedź pana ministra na pytanie, jakie są plany ministerstwa w 
tym zakresie, żeby zmienić tę sytuację? Dziękuję. (Oklaski)"
460,Anna Maria Żukowska,Lewica,"Chciałam jeszcze pana ministra w takim razie dopytać. Oczywiście te wszystkie 
proponowane zmiany są jak najbardziej słuszne i kierunkowo się z nimi 
zgadzamy. Natomiast nie do końca jest to odpowiedź na moje pytanie.
Na stronie ministerstwa czytamy w sprawie tych zmian, że jednym z kluczowych 
elementów będzie wprowadzenie takiej sankcji w przypadku osób, które łamią 
sądowe zakazy prowadzenia pojazdów, żeby... Sąd powinien mieć możliwość, 
czyli nie oblig, ale możliwość orzeczenia dożywotniego zakazu prowadzenia 
pojazdów. Jeżeli ktoś łamie kilkadziesiąt albo kilkanaście zakazów 
prowadzenia pojazdów, które ma aktualnie wystawione, to pytanie, co go będzie 
jeszcze powstrzymywało przed złamaniem zakazu dożywotniego. Jeżeli też damy 
sankcję, która jest nieusuwalna, nie daje szansy na poprawę... Czy 
ministerstwo rozważało skuteczność innych środków karnych wobec takich osób, 
wobec których już nie będzie można niczego surowszego w przyszłości... Chodzi 
oczywiście o karę pozbawienia wolności (Dzwonek), ale ten środek karny też 
może nie być wystarczający."
254,Krzysztof Mulawa,Konfederacja,"Panie Marszałku! Wysoka Izbo! Panie Ministrze! Polska pod rządami pana 
Morawieckiego była kilkukrotnym rekordzistą Europy w przyznawaniu pierwszych 
pozwoleń oraz wiz obywatelom krajów muzułmańskich, takich jak Pakistan, 
Afganistan, Indonezja. Mamy ogromne ilości napadów w taksówkach zamawianych 
przez aplikację. Mamy zbiorowe gwałty pod Warszawą na Polce, w Otwocku. Mamy 
już ogromne koszty społeczne masowej i bardzo często legalnej imigracji.
Panie Ministrze! Ogłoszona została strategia migracyjna. Na razie została 
ogłoszona. Nie widzę implementacji tej strategii, więc moje pytanie jest 
bardzo proste. Kiedy doczekamy się jako polskie społeczeństwo, polscy 
obywatele, tego, żebyśmy mogli usłyszeć, jakie planowane są przez 
ministerstwo ilości imigrantów wpuszczanych do Polski? Na razie niestety, tak 
jak mówię, jesteśmy krajem, który przoduje w migracji, jeżeli chodzi o 
Europę. Nie wszyscy obywatele są tego świadomi. Takie są fakty i mnie jako 
obywatela polskiego, patriotę interesuje to, w jaki sposób będzie chciał pan, 
mam nadzieję, limitować tę migrację i jakie będą wynikały z tego liczby. 
Proszę o podanie informacji, czy te liczby już są znane, są przepracowane w 
ministerstwie, czy w ogóle pojawią się w przestrzeni publicznej. Proszę o 
odpowiedź. Kiedy poznamy te limity?"
254,Krzysztof Mulawa,Konfederacja,"Bardzo dziękuję.
Panie Ministrze! Nie usłyszałem tych liczb, ale większą rzeczą jest to, że 
bardzo drastycznie mija się pan z prawdą, żeby nie powiedzieć, że pan kłamie. 
Otóż, skoro wymienił pan jedną nację, Filipińczyków, to pragnę zauważyć, że 
liczbą, którą pan, panie ministrze...
(Podsekretarz Stanu w Ministerstwie Spraw Wewnętrznych i Administracji Maciej 
Duszczyk: Panie pośle, przepraszam, ja pana nie słyszę, muszę jakoś zmienić 
miejsce, bo nie słychać pana niestety.)
Jasne.
Pragnę panu powiedzieć, że mija się pan, panie ministrze, z prawdą. O 337% 
większa jest liczba Filipińczyków, która wjechała do Polski...
(Podsekretarz Stanu w Ministerstwie Spraw Wewnętrznych i Administracji Maciej 
Duszczyk: Filipińczyków czy Kolumbijczyków?)
...w pierwszej połowie 2024 r., czyli za waszej władzy, w stosunku do 
pierwszej połowy 2023 r. Tak że to jest wielki błąd, panie ministrze.
Pytanie, bo jesteśmy w punkcie pytań. Jest pan ministem polskiego rządu, 
odpowiada pan za bezpieczeństwo całego kraju, a nawet nie za miedzą, ale w 
samym sercu Warszawy wyrósł ogromny problem. Chodzi o gangi obcokrajowców, 
które rozprzestrzeniły się na Pradze-Północ. Panie ministrze, to jest kilka 
kilometrów stąd. (Dzwonek) 30% obywateli chodzących sobie po Pradze to 
obywatele krajów byłego Związku Radzieckiego. Wskaźnik przestępczości na 
Pradze już nawet nie jest czerwony, ale jest bordowy. Codziennie dochodzi do 
kilku zarejestrowanych przestępstw popełnionych przez obcokrajowców. Kim są 
ci ludzie? Są imigrantami. Jakimi? Legalnymi, co chcę powiedzieć. Jakimi? 
PiS-owsko-platformianymi. Panie ministrze, to jest już wielka skala, jeśli 
chodzi o naszą stolicę. Czy pan i ministerstwo macie ten problem na radarze?"
269,Marcin Ociepa,PiS,"Bardzo dziękuję.
Panie Marszałku! Wysoka Izbo! Pani Minister! Sformułowaliśmy to pytanie w 
zasadzie po to, żeby wyjaśnić nieporozumienie, bo to z całą pewnością jest 
nieporozumienie, pani minister. W tym zacietrzewieniu nowego kierownictwa 
resortu edukacji w zwalczaniu Kościoła katolickiego i w ogóle chrześcijaństwa 
zapomnieliście państwo, że nauczanie religii ma znacznie głębszy charakter. 
Zapomnieliście, że bez chrześcijaństwa w ogóle nie siedzielibyśmy w tym 
parlamencie, nie rozmawialibyśmy w relacji rząd - opozycja, nie moglibyśmy 
mówić o wolności słowa, o uniwersytetach, o prawach człowieka, prawach kobiet 
etc. Krócej mówiąc: ktoś tu dokonuje zamachu na nauczanie o systemie naszych 
wartości, o fundamencie naszej cywilizacji. Dokonuje w istocie 
cywilizacyjnego samobójstwa. Mnie to dziwi. Nie podejrzewam resortu edukacji 
narodowej, że chce odejść od tych wartości, które wymieniłem, jak równość, 
wolność, solidarność, wrażliwość. Myślę, że nie chcecie odejść od takich 
wartości jak państwo demokratyczne jak instytucje, parlamentaryzm etc. A to 
wszystko zawdzięczamy właśnie fundamentowi chrześcijańskiemu.
Państwo tymczasem prowadzicie nomen omen świętą wojnę z nauczaniem religii, 
która się sprowadza do niewliczania ocen z religii do średniej, co oczywiście 
demotywuje uczniów w procesie edukacyjnym. Łączycie państwo w grupy dzieci w 
różnym wieku, co jest zamachem na logikę, bo przecież młodsze dzieci 
potrzebują innego programu niż starsze dzieci. Redukujecie godziny nauczania 
religii, chcecie zorganizować lekcje religii albo na początku bloku 
lekcyjnego, albo na końcu, co oczywiście zniechęca do uczestnictwa młodych 
(Dzwonek) ludzi, którzy woleliby spędzać wolny czas, zupełnie inaczej, niż 
chodząc do szkoły. Nie myślicie w ogóle o okresach ochronnych dla nauczycieli 
religii, którzy stracą siłą rzeczy wiele godzin nauczania i zostaną bez 
pracy. I wreszcie nawet nie jesteście gotowi, żeby pozostawić wybór rodzicom 
odnośnie do tego, żeby dziecko chodziło albo na religię, albo na etykę, co 
pozwoli nam utrzymać pewną kondycję moralną, intelektualną młodego pokolenia. 
Więc, pani minister, uprzejmie proszę wyprowadzić nas wszystkich z błędu, a 
przede wszystkim siebie samą i kierownictwo resortu edukacji narodowej, i 
zapewnić nas, że państwo nie chcecie dokonać zamachu na system wartości, 
który leży u fundamentów Rzeczypospolitej. Dziękuję bardzo. (Oklaski)"
218,Katarzyna Anna Lubnauer,KO,"Panie i Panowie Posłowie! Panie Marszałku! Chciałam powiedzieć, że gdyby 
obliczać skuteczność w zwalczaniu chrześcijaństwa ilością dzieci chodzących 
na religię, to nikt PiS-u nie pokona. Jeszcze w latach 2019-2020 na religię 
chodziło mniej więcej 88% dzieci według danych Episkopatu Polski, ponieważ 
państwo nie zbiera takich danych. W latach 2023-2024, czyli w ostatnim 
czasie, za który wy odpowiadaliście, to już jest tylko 78,6% - 9 punktów 
procentowych w ciągu 5 ostatnich lat rządów PiS-u. Na to nie mieliśmy żadnego 
wpływu. Powiem więcej, jeśli chodzi o lekcje religii, w szkole porównuje się 
ilość lekcji na podstawie tego, że bierze się wybrany tydzień z każdego roku 
szkolnego i liczy, ile jest godzin poszczególnych przedmiotów. To pokazuje, 
jak absurdalny jest wymiar lekcji religii w stosunku do pozostałych 
przedmiotów. Lekcji religii jest w szkole podstawowej - jest osiem klas, 
przypomnę - po 2 godziny tygodniowo, tzn. że jest wymiar 16 godzin. To jest 
tyle samo, co jest łącznie lekcji historii, fizyki, chemii, WOS i edukacji 
dla bezpieczeństwa, których też jest w sumie 16.
Jeszcze bardziej absurdalnie to brzmi, kiedy porównamy sytuację w szkole 
branżowej I stopnia, gdzie jest sześć lekcji religii, za to lekcji matematyki 
jest pięć. Tylko lekcji polskiego - jeszcze lekcji WF jest więcej - jest też 
sześć, czyli tyle samo co lekcji religii.
Ja może powiem, że w przypadku matematyki mamy badania PISA, które pokazują, 
że w I klasie szkoły branżowej 66% dzieci wypada w I i II stopniu, co oznacza 
brak umiejętności funkcjonowania we współczesnym świecie, jeśli chodzi o 
wiedzę matematyczną. A w szkole branżowej lekcji religii jest więcej niż 
lekcji matematyki.
(Poseł Grzegorz Piechowiak: A teraz odpowiedź na pytanie prosimy.)
Powiem więcej, w tej chwili rzeczywiście rodzice już zadecydowali, ponieważ w 
większych miastach ta liczba dzieci chodzących na religię spadła już nawet do 
ok. 60-70% w przypadku szkoły podstawowej. W przypadku szkół 
ponadpodstawowych to 15-30%. Mówimy o danych z waszych czasów, z waszych 
rządów.
(Poseł Lidia Burzyńska: A z waszych?)
Mówicie, że działamy wbrew rodzicom. No to zobaczmy, co mówią badania. 
Mówicie o ocenie z religii wliczanej do średniej. 69% Polaków popiera to, 
żeby ocena z religii nie była wliczana do średniej. To rozwiązanie 
wprowadziliśmy, już obowiązuje od roku szkolnego 2024-2025. Było to też nasze 
zobowiązanie wyborcze.
Jeśli chodzi o to, żeby lekcja religii była jedna, a nie dwie, popiera to 58% 
Polaków; zaznaczę, że również 30% wyborców Prawa i Sprawiedliwości. Rodzice 
chcą, żeby dzieci chodziły na jedną zmianę, żeby nie spędzały 8-9 godzin w 
szkole, a w tej chwili często tak się dzieje, szczególnie w szkołach 
ponadpodstawowych. Rodzice chcą, żeby ich dzieci nie musiały czekać na 
kolejną godzinę, mając przerwę. Chciałam powiedzieć, że 79% Polaków popiera 
to, żeby lekcje religii były przed innymi lekcjami lub po nich.
Powiedział pan też o wyborze rodziców. Chce pan powiedzieć, że wyborem 
rodziców jest przymus, obowiązek tego, żeby lekcja religii lub lekcja etyki 
były obowiązkowe. No to powiedzmy szczerze: wybór jest wtedy, kiedy rodzic 
może zdecydować o tym, że jego dziecko chodzi na religię, może zdecydować, że 
chodzi na etykę, może zdecydować, że chodzi i na religię, i na etykę, i może 
zdecydować, że nie chodzi ani na religię, ani na etykę. I taki dokładnie 
wybór zostawiamy rodzicom. Powiedzmy bardzo jasno, że bardzo często w tej 
samej szkole...
(Poseł Marcin Ociepa: Barbarzyńcy.)
...i religii, i etyki uczy ten sam ksiądz katecheta albo ten sam katecheta.
(Poseł Marcin Ociepa: A co z matematyką?)
W związku z tym zauważmy, że prawdziwym wyborem dotyczącym wychowania dzieci 
zgodnie z przekonaniami rodziców jest to, kiedy rodzic może w pełni 
zdecydować, czy chce, żeby jego dziecko chodziło na religię, na etykę...
(Poseł Grzegorz Piechowiak: Czy na matematykę.)
...czy nie chodziło na żaden z tych przedmiotów, bo np. chodziło na religię, 
której nie ma w szkole, i chce, żeby poza szkołą chodziło na inny rodzaj 
religii.
(Poseł Marcin Ociepa: A jak nie lubi fizyki?)
Teraz zauważmy jeszcze jedną rzecz. Państwo bardzo wiele chcą mówić o prawie 
dzieci, więc ja chciałam powiedzieć, że podstawowym prawem dziecka jest to, 
żeby każde dziecko w szkole było traktowane tak samo - i to, które chodzi na 
zajęcia religii lub etyki, i to, które na żadne z tych zajęć nie chodzi. W 
związku z tym żadne dziecko nie powinno czekać na swoje kolejne zajęcia, 
mając przerwę, okienko szkolne. Podobnie myśli 79% Polaków, którzy chcą, żeby 
lekcje religii czy etyki były przed innymi lekcjami lub po nich. I takie 
rozwiązanie wprowadzamy.
Chcemy, żeby szkoła była miejscem przyjaznym dla każdego dziecka, żeby była 
miejscem, w którym każdy czuje się dobrze, żeby była miejscem, w którym ktoś 
nie musi siedzieć niepotrzebnie w świetlicy, w bibliotece lub na korytarzu 
szkolnym tylko dlatego, że inne dzieci mają nieobowiązkową w tym czasie 
godzinę. Dla nas jest dość oczywiste, że to rozwiązanie, które wprowadzamy, 
jest dobre dla wszystkich. Z jednej strony rodzic, który chce wychować swoje 
dziecko w wierze katolickiej, może posyłać to dziecko na religię w szkole w 
wymiarze 1 godziny tygodniowo, z drugiej ten, który tego nie chce, może nie 
posyłać i wie, że jego dziecko nie będzie czekać godzinę bez powodu.
Dlatego to rozwiązanie pozwoli dobrze organizować lekcje, pozwoli każdemu 
czuć się dobrze w polskiej szkole, zadba o interesy i prawa wszystkich 
rodziców i wszystkich dzieci w polskich szkołach. Dziękuję państwu bardzo. 
(Oklaski)"
65,Anna Dąbrowska-Banaszek,PiS,"Dziękuję bardzo.
Panie Marszałku! Pani Minister! Nauka religii to nie tylko czysta teoria. To 
edukacja otwierająca na wartości. Czy jest przewidziane wsparcie dla 
katechetów przy pozbawieniu ich pracy, jakiś czas przejściowy?
Chcę powiedzieć, że między Kościołem a państwem powinny panować właściwe 
relacje, niezależność i współpraca. Kościół jest potrzebny państwu, a państwo 
jest potrzebne Kościołowi. Jeżeli państwo będzie zostawione same sobie, to 
ono nie doprowadzi ludzi do cywilizowanego współżycia innymi drogami jak 
tylko za pomocą surowego, zimnego prawa i demokracji strukturalnej. W takim 
społeczeństwie będzie trudno żyć, bo wszystko będzie wynikało wyłącznie z 
lęku przed karą. Zatem nauka religii, etyka to nie tylko czysta teoria. To 
edukacja otwierająca na wartości.
Proszę odpowiedzieć na moje pytanie: Jakie wsparcie otrzymają katecheci przy 
pozbawieniu ich możliwości pracy? (Dzwonek) Dziękuję. (Oklaski)"
218,Katarzyna Anna Lubnauer,KO,"Proszę państwa, nie jest tajemnicą, że jesteśmy zwolennikami rozdziału 
Kościoła i państwa, czyli tego, że co państwowe to państwu, co kościelne to 
Kościołowi. Dlatego z jednej strony uważamy, że bardzo ważne jest, żeby 
zapewnić każdemu człowiekowi w Polsce prawo do wyznawania swojej wiary i 
pełne wsparcie w tym, ale z drugiej strony uważamy, że to nie jest tak, że 
państwo i Kościół mają być ze sobą zespolone. Z tego powodu powiedzmy dość 
jasno, że to Kościół katolicki kieruje osoby do pracy w szkole i on decyduje, 
kto w szkole będzie pracował. Decyzja o tym, że będzie 1 godzina religii 
tygodniowo od roku szkolnego 2025/2026, została ogłoszona przez panią 
minister Nowacką jako jedna z pierwszych decyzji po wejściu do Ministerstwa 
Edukacji Narodowej - to miało miejsce już 13 grudnia 2023 r., czyli ponad rok 
temu. Z drugiej strony wiemy, że wśród katechetów ok. 60% to są osoby 
świeckie, 40% to są osoby duchowne. To już od Kościoła katolickiego będzie w 
dużym stopniu zależało, które z tych osób pozostaną w pracy w szkole i które 
w związku z tym będą mogły zawodowo się realizować.
Przypomnę, że my tylko ograniczamy liczbę godzin religii, nie likwidujemy 
jej. Powiem więcej: już w tej chwili z powodu braku katechetów w bardzo wielu 
miejscach, ale również z powodu przeładowania liczby godzin biskupi czy 
arcybiskupi decydują o tym, że jest 1 godzina religii tygodniowo w szkołach. 
Niektóre szkoły podstawowe, a w przypadku Wielkopolski w diecezji poznańskiej 
wszystkie szkoły ponadpodstawowe, licealne i technika, w klasach IV i V mają 
tylko 1 godzinę religii tygodniowo. To zresztą świadczy również o tym, że ten 
program można realizować w wymiarze 1 godziny, a nie 2 godzin.
My rozmawialiśmy z wszystkimi Kościołami. Tych spotkań w sumie było chyba 
siedem. Ja się spotykałam, pani minister Nowacka i pan minister Kiepura się 
spotykali, w różnych układach, i z Konferencją Episkopatu Polski, i z radą 
ekumeniczną. Ogólnie rzecz biorąc, rozmawialiśmy z Kościołem. Co więcej, pod 
wpływem tych rozmów wprowadziliśmy do rozporządzenia pewne zmiany, np. to, że 
wpisane będzie bardzo wyraźnie, że lekcja religii ma być bezpośrednio przed 
lub bezpośrednio po, żeby nikt nie musiał na nią czekać, jak również to, żeby 
w klasach I-III można było łączyć tylko między oddziałami, a nie między 
klasami, czyli już nie będzie można łączyć klasy I z klasą III, a także 
wprowadziliśmy rozwiązanie, że tam gdzie 100% dzieci chodzi na religię, 
będzie można organizować ją między innymi lekcjami, żeby tak zrealizować 
podstawowy cel, aby nikt nie musiał czekać na swoją kolejną godzinę.
Natomiast dla nas jest dość oczywiste, biorąc pod uwagę, iż duża część 
katechetów ma również przygotowanie do nauczania innych przedmiotów, a my 
(Dzwonek) w bardzo wielu miejscach potrzebujemy nauczycieli, że w związku z 
tym nie będzie problemu z tym, żeby mogli oni uczyć innych przedmiotów. 
Dziękuję bardzo państwu. Miło mi było odpowiedzieć na to pytanie. (Oklaski)"
60,Zofia Czernow,KO,"Panie Marszałku! Panie Ministrze! Wysoki Sejmie! W poprzednich dwóch 
kadencjach Sejmu wykorzystywano w różny sposób publiczne pieniądze oraz 
formacje do uprawiania kampanii wyborczej. Tak było z wyposażeniem 
ochotniczych straży pożarnych w samochody pożarnicze. Ochotnicze straże 
pożarne były powszechnie wykorzystywane przez kandydatów Zjednoczonej Prawicy 
do zdobywania głosów w terenie, były tłem dla wieców politycznych. Polityka 
sprawiała, że przydzielanie środków na zakup samochodów pożarniczych było w 
wielu miejscach nieefektywne, nieadekwatne do potrzeb i zwyczajnie 
niesprawiedliwe. Znam przykłady, że ochotnicze straże pożarne posiadały 
30-letnie, często niesprawne samochody, mimo że działały w terenie 
wymagającym częstych interwencji, np. pobliżu autostrady A4, a także licznych 
zakładów przemysłowych. Samochody te ulegały licznym awariom. Stąd potrzeba 
wprowadzenia obiektywnej analizy potrzeb na podstawie transparentnych 
kryteriów oraz przejrzystego procesu decyzyjnego.
Proszę o informację, na jakim etapie jest formułowanie nowych zasad i od 
kiedy te nowe zasady będą stosowane. Powiem jeszcze, że ochotnicze straże 
pożarne i samorządy bardzo oczekują wprowadzenia takich zasad, bo wiele z 
nich nie mogło sobie poradzić z takimi politycznymi decyzjami w sprawie 
podziału samochodów dla OSP. Dziękuję. (Oklaski)
(Poseł Marzena Anna Machałek: Zło wraca, Zosiu.)"
60,Zofia Czernow,KO,"Bardzo dziękuję i bardzo się cieszę, że zostały opracowane tak istotne, tak 
ważne i trafne kryteria, które spowodują bardzo wysoki poziom obiektywizmu w 
przydzielaniu środków, samochodów pożarniczych. Sądzę, że to będzie zwrot w 
sytuacjach, w których występują zaniedbania.
Proszę powiedzieć, jaki będzie techniczny system składania wniosków, który 
zagwarantuje sprawność i bezstronność, a przede wszystkim doprowadzi do 
szybkiego i optymalnego rozdysponowania pojazdów. Cieszę się, że jednym ze 
wskaźników branych pod uwagę - o co chciałam pytać, ale w tej chwili już mam 
odpowiedź - będzie stopień zamożności gminy. Bo nie wszystkie gminy posiadają 
odpowiednie środki finansowe, aby wspierać zakup samochodów pożarniczych. 
(Dzwonek) Bardzo proszę o odpowiedź. Dziękuję. (Oklaski)"
103,Marta Golbik,KO,"Bardzo dziękuję.
Panie Marszałku! Szanowna Pani Minister! Rozpoczęta z bieżącym miesiącem 
prezydencja Polski w Radzie Unii Europejskiej, stanowiąca równocześnie 
początek cyklu nowego tria prezydencji, czyli współdziałania kolejnych trzech 
państw sprawujących po sobie prezydencję w Radzie, mającego zapewnić 
kontynuację podejmowanych inicjatyw, jest bardzo ważnym okresem. Kolejno 
Polska, Dania i Cypr będą przewodzić Radzie, kiedy to zgodnie z programem 
tria prezydencji m.in. rozpoczęte zostaną prace nad wieloletnimi ramami 
finansowymi Unii Europejskiej na okres po roku 2027, których bazą zostanie 
program strategiczny Unii na lata 2024-2029.
Na sześciu stronach zbierających treść tego dokumentu starającego się 
uchwycić całą złożoność wyzwań i potrzeb, przed którymi stoi Unia Europejska, 
wątek zdrowia pojawia się aż trzykrotnie. Właściwy program prezydencji 
zawiera natomiast siedem płaszczyzn, bezpieczeństwo zdrowotne to jedna z 
nich, a wśród priorytetów wymienia się tu: zdrowie psychiczne dzieci i 
młodzieży, promocję zdrowia i profilaktyki chorób, cyfrową transformację 
opieki zdrowotnej oraz bezpieczeństwo lekowe. Co więcej, prezydencja Polski 
stanowi pierwszy pełny okres współdziałania Rady Unii Europejskiej z nowym 
składem Komisji Europejskiej, gdy po doświadczeniach globalnej pandemii 
COVID-19 waga wysiłków Wspólnoty na rzecz polityki zdrowotnej niewątpliwie 
wzrosła.
Wobec powyższego chciałabym zapytać o wątki związane z działaniami 
Ministerstwa Zdrowia w czasie prezydencji. Jak przedstawiają się plany 
ministerstwa w zakresie wkładu merytorycznego Rady ds. Zatrudnienia, Polityki 
Społecznej, Zdrowia i Ochrony Konsumentów w pracach nad nowymi wieloletnimi 
ramami finansowymi i czy spodziewany jest zauważalny wzrost środków na 
zdrowie w nowej (Dzwonek) perspektywie finansowej? Jakie minister zdrowia, 
stojąca podczas prezydencji Polski na czele rady sektorowej, widzi możliwości 
wprowadzania na agendę rady priorytetów z zakresu bezpieczeństwa zdrowotnego? 
Czy istnieje, a jeśli tak, to jak przedstawia się harmonogram prac nad tymi 
priorytetami? Czy zaplanowany jest już proces komunikacji o finale 
poszczególnych działań rady, którą to komunikację ministerstwo zamierza 
realizować we własnym zakresie? Bardzo dziękuję. (Oklaski)"
132,Marek Tomasz Hok,KO,"Panie Marszałku! Pani Minister! Bardzo się cieszymy, że akurat bezpieczeństwo 
zdrowotne będzie jednym z głównych punktów naszej prezydencji w ciągu tych 6 
miesięcy. Chciałbym zwrócić uwagę na profilaktykę i promocję zdrowia. Myślę, 
że są to zagadnienia, które powinny być podstawą i bazą do poprawy ochrony 
zdrowia nie tylko u nas, w Polsce, ale też w całej Europie. Projekty, które 
mówiłyby o wspólnych akcjach dotyczących promowania badań profilaktycznych i 
promowania zdrowia, są bardzo istotne. Wiem doskonale, że przynajmniej w 
naszym obszarze zgłaszalność na badania profilaktyczne jest na bardzo niskim 
poziomie. Musimy zrobić wszystko, żeby to się poprawiło.
W związku z tym mam pytanie: Czy ta nasza 6-miesięczna prezydencja i te 
wspólne projekty zabezpieczające profilaktykę i promocję zdrowia przyniosą 
efekt dla naszych pacjentów? Czy jako Polacy zdołamy przekonać się do tego, 
aby promować zdrowy styl życia, promować badania profilaktyczne? Chodzi o to, 
żeby udało nam się przekonać Polki i Polaków do tego (Dzwonek), aby zgłaszali 
się na badania profilaktyczne, i promować zdrowie. Dziękuję. (Oklaski)"
428,Elżbieta Witek,PiS,"Dziękuję.
Panie Marszałku! Wysoka Izbo! Panie Ministrze! Wiele razy w tej Izbie z tego 
miejsca padały bardzo dramatyczne apele posłów, szczególnie z terenów 
objętych powodzią, choć nie tylko, o szybką i skuteczną pomoc rządu dla 
mieszkańców tych terenów, którzy zostali bez dachu nad głową, bez pieniędzy, 
a bardzo często też bez nadziei. W odpowiedzi przedstawiciele władzy 
zapewniali nas, że pomoc jest realizowana. Panie ministrze, to jest 
zaklinanie rzeczywistości. My jesteśmy wśród tych ludzi. Mijają 4 miesiące od 
tej tragedii, jest zima, a ludzie nadal czują, że państwo pozostawiło ich bez 
należytej opieki. Nie mówimy, że żadna pomoc nie jest udzielana. Mówimy, że 
ta pomoc jest dalece niewystarczająca, a przede wszystkim - że jest 
nieskuteczna.
Państwo jest instytucją, która ma w swoich rękach naprawdę duże instrumenty, 
żeby udzielać szybkiej i skutecznej pomocy w dramatycznych sytuacjach. Taką 
dramatyczną sytuacją była powódź, ale państwo z jakichś dziwnych, zupełnie 
niezrozumiałych powodów, zamiast wykorzystać te instrumenty, uznaliście, że 
właściwą instytucją, organizacją, która szybko i skutecznie udzieli pomocy 
powodzianom, będzie prywatna fundacja, czyli fundacja Jerzego Owsiaka. O ile 
mi wiadomo, ta fundacja nie ma żadnego doświadczenia w przeprowadzaniu takich 
akcji na taką skalę. Poza tym z tego, co mi wiadomo - jeśli to jest 
nieprawda, to proszę sprostować - nie ma w swoim statucie zapisanego 
udzielania takiej pomocy. W związku z tym, ponieważ pan premier Donald Tusk 
ogłosił, że nastąpi taka zbiórka pieniędzy, rodzi się bardzo wiele pytań. 
(Dzwonek) Być może pan premier uznał, że problemu nie ma, ale problem jest.
Panie Ministrze! Proszę o odpowiedź na pytanie. Ludzie na tych terenach 
pytani o to, co otrzymali od tej fundacji, mówią że albo toi toie, albo w 
ogóle nie wiedzą o tej pomocy, albo, jak wczoraj usłyszałam, kontenery, w 
których miesiąc po powodzi, wtedy, kiedy woda była już dostarczana do 
budynków, mogli się wykąpać. Panie ministrze, pytania są poważne. Proszę o 
udzielenie odpowiedzi dziś. Bardzo proszę o udzielenie odpowiedzi też na 
piśmie. Które spółki prawa handlowego z udziałem Skarbu Państwa przelały 
środki finansowe na rzecz WOŚP i w jakiej wysokości? Jakie kwoty przelał na 
WOŚP Zakład Ubezpieczeń Społecznych? Czy inne instytucje państwowe także 
dokonywały takich przelewów? Jeśli tak, to w jakiej wysokości? Dlaczego 
podjęto decyzję, to jest kluczowe pytanie, o wynajęciu pośrednika w postaci 
fundacji prywatnej, zamiast przelać środki bezpośrednio do poszkodowanych lub 
samorządów, co byłoby szybsze i skuteczniejsze, a przede wszystkim 
transparentne? Ile środków łącznie wpłynęło podczas organizowanej przez WOŚP 
zbiórki ˝Powódź - Pomoc. Cała Polska pomaga˝? Jaka część tych środków została 
dotychczas wydatkowana na pomoc dla powodzian? I wreszcie: Do jakich gmin i 
miejscowości dotarła pomoc zorganizowana przez fundację Jerzego Owsiaka w 
ramach tej zbiórki? Jaki sprzęt lub materiały zostały tam przekazane oraz w 
jakiej ilości? Ostatnie pytanie: Czy premier albo wojewoda, albo minister 
spraw wewnętrznych, albo pan jako pełnomocnik rządu wskazywali tej fundacji 
konkretne miejscowości, do których powinna szybko trafić pomoc? Dziękuję.
Dziękuję, panie marszałku. Temat był ważny. (Oklaski)"
160,Marcin Kierwiński,KO,"Szanowny Panie Marszałku! Wysoka Izbo! Szanowna Pani Marszałek! Wydaje mi 
się, że w tej kwestii popełniacie państwo bardzo istotny błąd merytoryczny, 
ponieważ na siłę staracie się, jak rozumiem, dla celów politycznych postawić 
znak równości pomiędzy odruchem serca, który niosą różne fundacje, w tym 
fundacja Jerzego Owsiaka, odruchem serca Polaków, którzy przez różne zbiórki, 
przez wsparcie różnych instytucji społecznych starali się pomóc powodzianom, a 
tym, co robi państwo. Oczywiście pani marszałek ma prawo do oceny, jest to 
ocena polityczna, tego, czy pomoc jest wystarczająca, czy jest 
niewystarczająca. Powiem, że przy tej skali tragedii, proszę mnie dobrze 
zrozumieć, pani marszałek, bo mówię to z pełną odpowiedzialnością, pewnie w 
wielu sytuacjach zawaliło się ludziom życie, stracili oni dorobek całego 
życia. Pewnie nigdy nie można powiedzieć, że jakakolwiek pomoc jest 
wystarczająca. Ale państwo na czele z rządem pana premiera Donalda Tuska na 
cele związane z pomocą już teraz wyasygnowało środki w wysokości ponad 3 mld 
zł.
Podzielę tę odpowiedź na dwie kwestie, bo chcę jednak bardzo jasno powiedzieć 
o pomocy państwowej. Chcę, żeby to wybrzmiało z mównicy sejmowej. To są 
środki na odbudowę, które dostarczamy w formie zasiłków bądź zaliczek, bo jak 
pani marszałek wie, pierwszy raz w historii wprowadziliśmy system 
zaliczkowania, aby te środki trafiły szybciej do Polaków. W tych dwóch 
kluczowych województwach, kluczowych pod kątem skali zniszczeń, w opolskim i 
dolnośląskim w przypadku 98% wniosków, które wpłynęły, które zostały 
zakwalifikowane, już zostały wypłacone ludziom docelowe zasiłki bądź 
zaliczki, a te zaliczki za chwilę będą uzupełnione o pieniądze, które jeszcze 
powinny zostać dopłacone. To jest pomoc dla ponad 8,5 tys. rodzin. Jeżeli 
chodzi o zasiłki do 2 tys. zł i do 8 tys. zł, które wcześniej wypłacaliśmy, 
to ta pomoc, wiecie o tym państwo doskonale, bo o tym informowałem, trafiła 
tam bardzo, bardzo sprawnie.
Z pełną odpowiedzialnością mówię o tym, że system, który pracował od 27 lat, 
oparty był na wypłatach dokonywanych przez opiekę społeczną, przez ośrodki 
opieki społecznej. Ponieważ są to małe samorządy, mieliśmy moment, w którym 
tempo wypłat nie było tak satysfakcjonujące. Zmieniliśmy system prawny. 
Zareagowaliśmy na to na bieżąco. Państwo często atakujecie mnie osobiście i 
rząd pana premiera za to, że te wypłaty nie były tak szybkie. Proszę 
pamiętać, że tempo wypłacania środków było znacznie szybsze niż to, które 
mieliście przy wypłacaniu zasiłków, jeżeli chodzi o trąbę powietrzną i pana 
wojewodę Drelicha na Pomorzu. Tu są liczby. Pani marszałek, kiwa pani głową, 
ale my wypłaciliśmy już 98% tych zaliczek. Wy wypłaciliście pierwsze 
zaliczki, pierwsze zasiłki na odbudowę po 2 miesiącach. To są fakty. Z 
faktami się nie dyskutuje.
Mogę tutaj mówić bardzo wiele. Zresztą przedstawiałem przed chwilą na 
posiedzeniu komisji kwestie dotyczące kwoty 0,5 mld zł przeznaczonej na 
odbudowę mieszkań dla powodzian, odtworzenie substancji mieszkaniowej dla 
samorządów i kwestie dotyczące pieniędzy dla placówek edukacyjnych. Pani 
marszałek doskonale to wie. Przeznaczono już prawie 170 mln zł dla szkół, aby 
wróciły do normalnego działania. Przeznaczyliśmy na to 400 mln zł, ale 
wpłynęły wnioski dotyczące kwoty 170 mln zł.
Wie pani, mam wrażenie, że ta pomoc jest dostarczana na bieżąco. Każdy, kto 
zwraca się o pomoc, otrzymuje tę pomoc. Są takie osoby, tak, są takie osoby, 
które nie mogły wrócić do swoich domów, ponieważ te domy są całkowicie 
zniszczone. Każda z takich osób ma zapewnione miejsce, ma lokum zastępcze. 
Niektóre z tych osób po przeprowadzeniu remontów, które planują na wiosnę, 
będą mogły wrócić do swoich domów, ale są też takie przypadki, w których 
budynki są po prostu po katastrofie budowlanej i będą musiały być rozebrane. 
Są one rozbierane na koszt państwa, bo uruchomiliśmy taki proces. Chcę, żeby 
te działania... Chętnie, z wielką sympatią spotkam się z panią marszałek. 
Możemy przejrzeć wszystkie te działania, o których mówiłem przed chwilą, na 
posiedzeniu komisji.
Nie wiem natomiast, dlaczego na siłę staracie się robić politykę wokół 
fundacji pana Jerzego Owsiaka. To, co się dzieje w mediach, to jest coś 
naprawdę ohydnego. (Oklaski) To, że państwo się do tego dołączacie, jest dla 
mnie czymś niezrozumiałym. Nikt nie przeznacza ani nie przekazuje środków 
publicznych, które rząd ma nie tylko obowiązek, ale też potrzebę przeznaczyć 
na pomoc, na odbudowę za pośrednictwem fundacji pana Owsiaka.
(Poseł Marzena Anna Machałek: A dlaczego?)
Pan Owsiak zajmuje się zbiórką pieniędzy od różnych agend, od osób prywatnych 
i te pieniądze trafiają bezpośrednio na miejsce, trafiają do ludzi i w formie 
pomocy rzeczowej, np. osuszaczy, ogrzewnic. Przecież pan Jerzy Owsiak 
rozliczał się z opinią publiczną, przedstawiał dokładny raport w tej sprawie.
(Poseł Marzena Anna Machałek: Nie do końca się rozliczył.)
Nie wiem, dlaczego państwo na siłę staracie się opowiedzieć historię, że pan 
Jerzy Owsiak jest pośrednikiem w pomocy pomiędzy rządem...
(Poseł Marzena Anna Machałek: Bo jest.)
Nie. Wy, szanowni państwo, chcecie robić na tym politykę.
(Poseł Marzena Anna Machałek: To wy robicie.)
Media z wami związane chcą opowiedzieć historię, że lepiej wpłacić na te 
media, a nie na Jerzego Owsiaka. A więc ja mówię tak: jeżeli nie jesteście w 
stanie pomóc w tym, co robi od wielu lat Jerzy Owsiak...
(Poseł Marzena Anna Machałek: Pomagamy, i to bardzo.)
...a on pomaga ludziom, pomaga chorym dzieciom (Oklaski), jeżeli nie 
jesteście w stanie pomóc powodzianom, to przynajmniej nie przeszkadzajcie. Wy 
chcecie dyskutować. Są pewnie takie przypadki, że fundacje spółek Skarbu 
Państwa wspomogły fundację pana Jerzego Owsiaka, natomiast jeżeli wy pomoc 
dla ludzi, która trafia do ludzi w formie pomocy rzeczowej i która ma 
przywrócić im normalne życie, chcecie porównać do tego, co te fundacje 
wyprawiały za waszych czasów, to ja, pani marszałek, o jednej rzeczy tylko 
powiem. Na pewno pani pamięta taką...
(Poseł Elżbieta Witek: Panie ministrze, błagam o odpowiedź na moje pytanie.)
Ale ja właśnie staram się odpowiedzieć pani marszałek.
(Poseł Elżbieta Witek: Na pytanie do pana, a nie do mnie.)
Staram się odpowiedzieć pani marszałek, ale chcę tylko przypomnieć. Fundacja 
Rozwoju Gospodarki i Innowacji im. Eugeniusza Kwiatkowskiego - na pewno pani 
pamięta taką fundację - otrzymała 5 mln zł na kampanię uderzającą w ówczesną 
opozycję. Skąd były te środki? Z fundacji Orlenu. Czy wtedy ktoś z państwa, 
którzy tu siedzicie, zadawał pytanie w tym zakresie?
(Poseł Elżbieta Witek: Ale fundacje mogą przekazywać.)
I to jest ta różnica.
(Poseł Elżbieta Witek: Ale to nie o to chodzi.)
Dziś, gdy Fundacja Orlenu - ale o to pytajcie państwo fundację Orlenu - 
przekazuje pieniądze do Jerzego, na Wielką Orkiestrę Świątecznej Pomocy, a ta 
przekazuje je na osuszacze, ogrzewnice, z czego się rozlicza i co jest 
kontrolowane, i dla powodzian, wy podnosicie wielkie larum. Ale jak 
robiliście politykę, jak pieniądze Orlenu służyły do inwigilowania posłów 
opozycji, to wam to nie przeszkadzało. (Oklaski)
Pani Marszałek! Tak jak mówię, fundamentalną kwestią, którą chciałbym, 
żebyśmy w tej sprawie... Pani marszałek jest zbyt doświadczonym politykiem, 
żeby tego nie wiedzieć.
(Poseł Elżbieta Witek: Właśnie dlatego chcemy wiedzieć.)
Robi to pani marszałek celowo. Jedna kwestia to jest to, co robią różnego 
rodzaju organizacje humanitarne, a Jerzy Owsiak jest taką organizacją i od 
wielu, wielu lat ludziom ratuje życie. Mówią o tym po prostu dowody, dowody w 
formie słów rodziców, którzy mówią, ile zawdzięczają fundacji Jerzego 
Owsiaka. Proszę rozgraniczyć tę działalność od pomocy państwowej, która 
każdego dnia w ramach obowiązków rządu polskiego wobec własnych obywateli 
trafia na tereny powodziowe. Bardzo dziękuję. (Oklaski)
(Przewodnictwo w obradach obejmuje wicemarszałek Sejmu Dorota Niedziela)"
123,Marcin Gwóźdź,PiS,"Bardzo dziękuję.
Pani Marszałek! Szanowny Panie Ministrze! Powiedzieć, że pomoc dla powodzian 
jest niewystarczające, to nic nie powiedzieć. Pan cały czas próbuje wpleść 
to, że chodzi nam rzekomo o jakąś politykę. Nie, panie ministrze. Nam chodzi 
o rzetelną pomoc dla ofiar powodzi. Nie robimy żadnej polityki, my po prostu 
pytamy, a wy macie problem z jasną odpowiedzią. Nie pytamy tutaj o datki, 
które od osób prywatnych wpływają do fundacji. Zapytaliśmy wprost i 
konkretnie, z jakich spółek Skarbu Państwa trafiły środki do fundacji Jerzego 
Owsiaka. Przecież to premier Donald Tusk organizował tę konferencję i 
upoważnił Jerzego Owsiaka do pomocy powodzianom ze środków publicznych. My 
pytamy dokładnie o to, dlaczego te środki nie zostały przekazane bezpośrednio 
samorządom czy bezpośrednio z rządu, tylko potrzebni byli jacyś pośrednicy, 
którzy biorą za to prowizję. Dokładnie o to pytamy.
Panie Ministrze! Chciałbym jeszcze pana zapytać, bo pan ma bardzo dobre 
kontakty z premierem Tuskiem, o jedną interpelację. Interpelacja nr 6617 
została złożona 25 listopada przez posła Zubowskiego i innych posłów właśnie 
w kwestii współpracy z fundacją Jerzego Owsiaka i w temacie spółek Skarbu 
Państwa. I wie pan co? Do tej pory jakoś nie ma odpowiedzi. Chyba macie 
jednak coś do ukrycia, bo nie jesteście w stanie odpowiedzieć na prostą 
interpelację z prostymi pytaniami. Wie pan co? Dam panu radę, bo ma pan takie 
dobre kontakty z premierem Tuskiem. Może się nie wysilajcie, może premier 
Tusk niech przynajmniej na Twitterze odpowie, dobra? Dziękuję. (Oklaski)"
160,Marcin Kierwiński,KO,"Dziękuję bardzo.
Pani Marszałek! Szanowny Panie Pośle! Wiem, że za waszych czasów wszystko 
odbywało się na zasadzie dobrych kontaktów z kimś: i interpelacje, i 
przekazywanie pieniędzy. Mamy tego dowody, a wiele z nich znajduje się w 
prokuraturze. Ale oczywiście ma pan rację. Jeżeli interpelacja nie trafiła w 
terminie, to poproszę stosowne departamenty w Kancelarii Prezesa Rady 
Ministrów, aby zwrócono na to uwagę. Może być pan tego pewien.
Co do wystarczającej czy niewystarczającej pomocy, to powiem, że wydaje mi 
się, że transparentnie i uczciwie przychodzę na każde posiedzenie komisji, w 
której zasiadają też posłowie obecni na tej sali, również pan poseł Hreniak. 
Zresztą przed chwilą widzieliśmy się na posiedzeniu komisji. A więc niemal co 
miesiąc odpowiadam na konkretne pytania, co państwo robi. Oczywiście państwa 
rolą jako opozycji jest to takie sakramentalne mówienie - bo wiadomo, że tak 
powiecie - że jest niewystarczająco, a moją rolą jest przedstawianie tego, co 
realnie zrobiliśmy. I staramy się to robić, choćby przed chwilą na 
posiedzeniu komisji. Pan mówi o wystarczalności czy niewystarczalności. Pan 
mnie może politycznie krytykować, bo taka jest pragmatyka prac 
parlamentarnych, że opozycja krytykuje rządzących. Ale wie pan, gdy z waszych 
ław słyszę o tym - i wasi posłowie też o tym piszą - że most tymczasowy do 
ruchu cywilnego powstał w 3 miesiące, a przecież ten most powinien powstać w 
2 dni, to świadczy nie o krytykanctwie, politykierstwie, tylko po prostu o 
zwykłej, ordynarnej głupocie i robieniu polityki na osobach poszkodowanych. 
Mówię to z pełną odpowiedzialnością. Doskonale pan wie, o czym mówię, bo jest 
pan na tyle doświadczonym parlamentarzystą, że wie pan, że obiekt 
przeznaczony do ruchu cywilnego musi spełniać normy. Nie chcę dyskutować o 
tej sprawie, staram się panu pokazać, że przy każdej rzeczy, nawet dość 
oczywistej, która pomaga mieszkańcom, na białe mówicie czarne tylko dlatego, 
żeby robić na tym politykę.
(Poseł Marcin Gwóźdź: Ja tak nie mówię, chciałbym tylko, żeby pan 
odpowiedział na nasze pytania.)
Jeszcze raz, panie pośle: żadne środki publiczne, które są opiniowane przeze 
mnie jako ministra do spraw odbudowy, nie są przekazywane do samorządów przez 
jakąkolwiek fundację.
(Poseł Marcin Gwóźdź: A to być może jest prawda.)
To proszę posłuchać. Te środki trafiają bezpośrednio do samorządów albo 
poprzez poszczególne rezerwy, np. rezerwę MSWiA, albo poprzez Bank 
Gospodarstwa Krajowego - agendy rządowe. Rząd w zakresie swoich obowiązków 
odbudowy nie ma pośredników. Realizuje to przez agendy publiczne i chciałbym, 
żeby przestał pan powtarzać nieprawdziwe informacje.
(Poseł Marcin Gwóźdź: Co jest nieprawdziwe?)
Bo ja rozumiem, że dziś na waszej agendzie politycznej jest atak na pana 
Jerzego Owsiaka, i to, moim zdaniem, atak ohydny, dlatego że na kilka dni 
przed kolejnym finałem wielkiej orkiestry. A chyba nawet wy musicie 
powiedzieć, że cel tej zbiórki jest po prostu szczytny i od wielu lat bardzo 
ludziom potrzebny.
(Poseł Marzena Anna Machałek: A tak może konkrety?)
Oczywiście odpowiadam dokładnie, pani marszałek, na pytania, jeżeli chodzi o 
spółki: nie są to pieniądze, które przechodzą przez pełnomocnika, i nie 
wydaje mi się, pani marszałek. Wiem o dwóch przypadkach, czyli Fundacji 
Orlenu - pozwoliłem sobie zostawić to, na co wy wydawaliście te środki - i 
Fundacji PZU, ale to są środki, które idą przez fundacje tychże instytucji i 
są w 100% rozliczone. Celowość tych wydatków jest przedstawiana przez pana 
Jerzego Owsiaka. Wiecie państwo, ja naprawdę wielokrotnie mówię, że w sprawie 
odbudowy po powodzi nie powinno być polityki. I każda organizacja...
(Poseł Elżbieta Witek: Ale wszystko jest polityką.)
Pani marszałek, proszę, naprawdę bardzo proszę.
Nawet jak patrzyłem na to, jak jedna ze związanych z wami telewizji robi 
ustawki medialne przez swoją fundację i odbudowuje z waszym kandydatem na 
prezydenta jedno mieszkanie i szerzy tam nieprawdę, to starałem się uciec od 
bieżącego komentowania tej polityki. A wy, widzę, że macie taką gigantyczną 
potrzebę na tych poszkodowanych ludziach zbijać kapitał polityczny.
Pani Marszałek! Ja mówię ogólnie o pani środowisku politycznym, proszę nie 
brać wszystkiego do siebie, choć jest pani ważnym elementem tego środowiska 
politycznego. Nie róbcie tego, bo w tej sprawie raczej powinniśmy 
współpracować. Wielokrotnie, także z tej mównicy, gdy państwo jako posłowie 
opozycji... Mimo że różni nas wszystko w wymiarze politycznym, brałem się za 
rozwiązywanie problemów, które państwo zgłaszaliście jako posłowie opozycji. 
Razem udało nam się te problemy rozwiązać. To jest właściwa droga, a nie 
atakowanie fundacji, która od wielu, wielu lat niesie pomoc ludziom tam, 
gdzie głównie wasz rząd zawodził. Dziękuję. (Oklaski)"
198,Anita Kucharska-Dziedzic,Lewica,"Szanowna Pani Marszałkini! Wysoka Izbo! I przede wszystkim Panie Ministrze! 
Rozpoczęła się polska prezydencja w Unii Europejskiej. Informacyjny materiał 
rządowy stawia diagnozę wyzwań i potrzeb zarówno Europy, jak i Polski. Padają 
słowa: niepewność i niepokój. Jest wskazanie na agresję zbrojną Rosji na 
Ukrainę, która toczy się u bram Europy i przecież przy polskiej granicy. 
Jeśli padają słowa o konieczności wzmocnienia potencjału obronnego, to jest 
to także konieczność wzmocnienia potencjału obronnego zabezpieczającego 
Europę przed coraz skuteczniejszymi cyberatakami, już trwałym elementem wojny 
hybrydowej. Jeśli rząd diagnozuje rosnące napięcia geopolityczne, erozję 
porządku międzynarodowego opartego na demokracji, demokratyzacji i szacunku 
dla praw człowieka, to te napięcia w dużej mierze opierają się na 
manipulacjach informacją, dezinformacją, wzbudzaniu i pobudzaniu nienawiści, 
pogardy, lęków czy wręcz histerii wpływającej na decyzje wyborcze. 
Społeczeństwa poddane manipulacji umysłami i emocjami stają się coraz mniej 
obywatelskie, a państwa coraz mniej praworządne.
Unia Europejska musi chronić siebie i swoich obywateli oraz zadbać o swoje 
najbliższe otoczenie. Bezpieczeństwo wewnętrzne i zewnętrzne odmieniane jest 
tutaj przez wszystkie przypadki. To bezpieczeństwo to też 
cyberbezpieczeństwo. I tu mamy kilka przenikających się zagrożeń, będących 
też skutkami odmiennych patologii życia społecznego, bo mówimy nie tylko o 
cyberterroryzmie i cyberatakach, ale także o tej, pardon le mot, swojskiej 
cyberprzemocy codziennej. Myślę tu o implementacji zapisów dyrektywy unijnej 
o bezpieczeństwie pokrzywdzonych przemocą domową i poseparacyjną czy przemocą 
seksualną w sieci.
Unia Europejska ma potencjał zbudowania odpornego, innowacyjnego i 
zrównoważonego ekosystemu cyfrowego, który przyniesie korzyści obywatelom i 
przedsiębiorstwom, promując przy tym istotne dla Unii Europejskiej wartości. 
W jaki sposób w obszarze cyfrowym i telekomunikacji polska prezydencja będzie 
dążyła do dalszego wzmacniania odporności Unii Europejskiej? Na czym będzie 
polegało kompleksowe podejście do cyberbezpieczeństwa? Jak wzmocnicie państwo 
koordynację pomiędzy sferą cywilną i wojskową? Ministerstwo Cyfryzacji, 
wskazując na cyfrowe priorytety polskiej prezydencji, wymienia ich kilka. 
Dopytam zatem. Kluczowym celem jest stworzenie ujednoliconego modelu 
reagowania na incydenty dużej skali oraz systemu zgłaszania wszystkich 
incydentów. Polska podejmie pracę nad aktualizacją ram koordynacji Unii 
Europejskiej w sytuacjach kryzysowych w cyberprzestrzeni, tj. Cyber 
Blueprint, oraz nad usprawnieniem współpracy między sferą cywilną a wojskową. 
Proszę o wskazanie obecnych słabości systemu i pożądanych rozwiązań. Czy taką 
słabością są różnice w finansowaniu cyberbezpieczeństwa? I jak państwo 
chcecie wpływać na polityki państw członkowskich? Czy Polska ma takie 
ambicje?
W marcu 2025 r. odbędzie się nieformalne posiedzenie Rady ds. Transportu, 
Telekomunikacji i Energii, które w całości poświęcone będzie 
cyberbezpieczeństwu. Proszę o informacje, jakie są cele do osiągnięcia 
postawione przez rząd i ministra cyfryzacji.
Rozwój sztucznej inteligencji i innych technologii cyfrowych to szansa, ale 
też zagrożenie. Jak w to chcecie państwo ingerować, by zapewnić zrównoważony 
rozwój innowacyjnych zastosowań sztucznej inteligencji, przy jednoczesnym 
zapewnieniu ich bezpieczeństwa? Czy planujecie państwo nową unijną strategię 
dotyczącą sztucznej inteligencji? Jakie będą jej założenia?
W ramach prezydencji Polska zamierza skupić się na efektywności i spójności 
regulacji cyfrowych, dążąc do ograniczenia obciążeń administracyjnych dla 
przedsiębiorstw. Jak chcecie państwo ograniczać regulacje cyfrowe i ułatwiać 
inwestycje? Bo mówimy o rozwoju i społecznym, i gospodarczym, któremu 
cyfryzacja ma służyć, a nie zagrażać. Jakie cele stawia sobie polska 
prezydencja w zakresie transformacji cyfrowej państw członkowskich, jak i 
państw kandydujących? Myślę tu o Ukrainie i Mołdawii. Panie ministrze, jakich 
chcecie państwo globalnych standardów cyfrowych, także w kontekście 
przyszłości Internetu i modelu, w jakim będzie zarządzany? Dziękuję. 
(Oklaski)"
90,Krzysztof Gawkowski,Lewica,"Pani Marszałek! Pani Poseł! Szanowni Państwo! Bardzo serdecznie dziękuję, że 
w Wysokiej Izbie rozpoczynamy poszerzoną, głęboką dyskusję o cyfryzacji, 
cyfryzacji nie tylko Polski, ale i cyfryzacji Europy. Prezydencja Polski 
przypada na dość szczególny czas, bo to początek nowego cyklu w Unii 
Europejskiej, który ma szczególne znaczenie. W ubiegłym roku wybraliśmy 
Parlament Europejski, zmienił się skład Komisji Europejskiej. To ma swoje 
znaczenie również z perspektywy celów i priorytetów. I cyfryzacja takim 
priorytetem niewątpliwie w historii Unii Europejskiej coraz bardziej się 
staje. Zatem czas prezydencji Polski przypadający na najbliższe pół roku to 
czas wielkich wyzwań, ale też uświadomienia, w jakim miejscu jesteśmy. 
Rzeczywiście Ministerstwo Cyfryzacji postawiło sobie kilka ważnych, 
kluczowych i fundamentalnych kwestii do zorganizowania i przede wszystkim do 
wskazania w Europie tych kierunków, które dotyczą cyberbezpieczeństwa, 
sztucznej inteligencji, dyplomacji cyfrowej, ale również implementacji prawa, 
które dotyczy rynku cyfrowego.
Jesteśmy w miejscu, w którym można powiedzieć śmiało, że Europa jest na 
zimnej cyberwojnie z adwersarzami, takimi jak Rosja. Jesteśmy na ciepłej 
wojnie w Polsce z państwami nam nieprzyjaznymi. Jesteśmy na wojnie, która 
jest potwierdzona faktami i liczbami. Polska jest dzisiaj najbardziej 
atakowanym państwem w Unii Europejskiej, jeżeli chodzi o incydenty w 
cyberprzestrzeni. Rosja nie kryje się już z tym, że Polska jest jej dzisiaj 
głównym celem. I zadaniem polskiej prezydencji jest uświadomić to zagrożenie 
całej Europie, wszystkim państwom, w przypadku których chcemy, żeby 
przyłożyły większą wagę do cyberbezpieczeństwa, cyberbezpieczeństwa nie tylko 
instytucjonalnego, ale cyberbezpieczeństwa z perspektywy każdego obywatela. 
Bo celem polskiej prezydencji w obszarze zwrócenia uwagi na 
cyberbezpieczeństwo będzie postawienie w centrum największego zainteresowania 
obywatela jego ochrony, jego urządzeń, jego świadomości, jego kompetencji 
cyfrowych, zbudowanie tkanki, która będzie pokazywała, że cyberbezpieczeństwo 
jest tym samym co zwykłe życie obywatela, bo to zwykłe życie obywatela 
poprzez usługi cyfrowe i urządzenia sięgnęło dzisiaj codziennego życia 
każdego z nas. Wchodzi w ten obszar również zainteresowanie dotyczące 
sztucznej inteligencji.
Sztuczna inteligencja jest dla Polski, Europy i globalnego świata wyzwaniem. 
Dlatego podczas prezydencji chcemy, aby był to jeden z kierunków dotyczących 
nie tylko rozwoju, ale też poszukiwania odpowiedzi na pytanie, co zrobić, 
żeby to człowiek był podmiotem w sprawach dotyczących rozwoju cyfrowego i 
żeby sztuczna inteligencja zawsze była zarządzana przez człowieka. Dlatego 
chcemy się skupić na budowaniu i przygotowaniu takich regulacji unijnych, 
które zawsze będą zapewniały, żeby AI służyło człowiekowi, a nie człowiek 
technologii. Chcemy poświęcić się wdrożeniu aktu Unii Europejskiej o 
sztucznej inteligencji. Chcemy, aby Polska była europejskim liderem w 
budowaniu fabryk AI, które mogą pomóc ratować życie, zmniejszać 
administracyjne, ale i społeczne silosy w odpowiedzialności chociażby za 
ochronę zdrowia. Sztuczna inteligencja może ratować życie, bo może skrócić 
kolejki do lekarza, pracować w ochronie zdrowia, w komunikacji, logistyce, 
może dawać poczucie lepszego rozwoju nauki. Ale sztuczna inteligencja musi 
być też dobrze zarządzana, musi być bezpieczna. Dlatego nad takimi elementami 
polityki cyfrowej będziemy chcieli w Unii Europejskiej pracować. Będziemy 
pracowali, ale będziemy też nimi skutecznie zarządzali. Dlatego w prace Unii 
Europejskiej chcemy włączać inne państwa, również spoza Unii Europejskiej. 
Europa musi wziąć na agendę dyplomację cyfrową. Zewnętrzne relacje cyfrowe są 
dla Europy bardzo ważne i Ministerstwo Cyfryzacji również kładzie je na 
wielkiej wadze spraw do załatwienia.
W naszej bliskiej i dalekiej współpracy chcemy współpracować również z 
państwami kandydującymi do Unii Europejskiej, takimi jak Ukraina i Mołdawia. 
W 2024 r. podpisaliśmy w Kijowie memorandum o współpracy cyfrowej. Byłem tam 
na miejscu i rozmawiałem z premierem Ukrainy. Rozmawialiśmy o tym, jak dzięki 
cyfryzacji Ukraina może się skuteczniej bronić. Te właśnie doświadczenia 
służą też Polsce, a Polska dzisiaj zapewnia Ukrainie Internet, bo to dzięki 
polskiemu rządowi, Ministerstwu Cyfryzacji, na Ukrainie jest Internet, bo 
dostarczamy go dzięki polskim starlinkom. To się dzisiaj dzieje i z tego w 
Europie możemy być dumni, i tym możemy się chwalić. To jest dzisiaj też 
wyzwanie dla Europy, która musi większą uwagę poświęcać bezpieczeństwu 
cyfrowemu i cyberbezpieczeństwu. Dlatego chcemy, żeby współpraca w ramach 
odpowiedzialności cyfrowej i dla polityki cyfrowej była wspólnym wyzwaniem 
dla całej Unii Europejskiej.
Ważne jest również, jak będziemy implementowali cyfrowe prawo. Spójność prawa 
jest bardzo ważna, ale chcemy, żeby w Europie wybrzmiał głos, że dość już 
przyjmowania nowych reguł. Czas skończyć z przeregulowywaniem Unii 
Europejskiej, jeżeli chodzi o podstawy cyfrowe. Powinniśmy skupić się na 
wspólnym wdrażaniu praw, których jest mnóstwo w Polsce i Europie, na tym, jak 
zapewnić ich interoperacyjność, fachowo mówiąc, i zastanowić się nad tym, jak 
mają one służyć obywatelowi, zamiast zalewać rynek nowymi rozwiązaniami, bo 
nikt w Europie nie wdrożył jeszcze wszystkiego, co Unia Europejska wymyśliła 
w obszarze cyfryzacji. To jest wyzwanie polegające na tym, że chcemy poprawy 
efektywności istniejących już regulacji. To będzie jeden z priorytetów 
Ministerstwa Cyfryzacji odnośnie do polityk cyfrowych, które obecnie się 
zmieniają.
Padło pytanie dotyczące ważnych elementów odpowiedzialności za incydenty 
dużej skali w Unii Europejskiej. Chcemy reformy. Ten cyfrowy blueprint ma być 
odpowiedzią na pytanie, jak chcemy sprawić, żeby Unia Europejska dostrzegała, 
że incydenty dużej skali w obszarze cyber mogą przewrócić dzisiaj Unię 
Europejską i poszczególne państwa. Konieczna jest aktualizacja i 
skoordynowanie przepisów w tym zakresie oraz wyciąganie wniosków i 
doświadczeń, m.in. z Polski, która cały czas, niemal codziennie, odpiera 
ataki na infrastrukturę krytyczną, niemal codziennie mierzy się z atakami. 
Czasami jest to nawet kilkaset ataków dziennie, tych, które rozpatrujemy, a 
incydentów zgłoszonych jest kilka tysięcy. W Polsce w tym obszarze 
inwestujemy. Zwiększyliśmy o kilkadziesiąt milionów złotych wydatki na 
kompetencje cyfrowe w obszarze cyberbezpieczeństwa, by kształcić pracowników 
administracji, żeby nie dochodziło do takich incydentów. Zwiększyliśmy 
wydatki na Fundusz Cyberbezpieczeństwa o 150%. Te środki pozwolą przeszkolić 
jeszcze więcej urzędników i zatrudnić ich w administracji odpowiedzialnej za 
budowanie polskiej cybertarczy. W 2024 r. było to 6,5 tys. osób, a w roku 
2025 będzie ich prawdopodobnie kilka tysięcy więcej.
Mamy też świadomość konieczności i odpowiedzialności za to, jak powinna być 
wdrażana polityka bezpieczeństwa, jeżeli chodzi o ramy prawne. Priorytety, 
które założyliśmy oprócz AI Act, to krajowy system cyberbezpieczeństwa, który 
ma brać odpowiedzialność za to, jak chcemy w Polsce dzielić uwagę 
legislacyjną w ramach administracji oraz jak powinien być przygotowany rynek 
na wdrożenie prawa, które będzie zapewniało bezpieczne urządzenia. Ważnym 
elementem jest doprowadzenie do końca procesu legislacyjnego aktu o usługach 
cyfrowych. To dla nas priorytet. Dzisiaj kończymy prace rządowe, które 
zapewnić mają m.in. bezpieczeństwo polskich wyborów prezydenckich, bo bez 
wątpienia można powiedzieć, że Rosja z pełną premedytacją będzie chciała 
wpływać w ramach dezinformacji na polskie wybory prezydenckie. W tym obszarze 
chcemy współpracować ze wszystkimi klubami parlamentarnymi i przede wszystkim 
z komitetami wyborczymi, które wystawią swoich kandydatów. Nie będzie 
lepszych i gorszych. Wszyscy mają równe szanse i wszyscy mają być równo 
traktowani. Obiecuję to państwu z tej mównicy, podczas tej debaty. 
Cyberbezpieczeństwo ma chronić polskie wybory i wszystkich kandydatów. To 
jest dla nas priorytet. Lepsze, odpowiedzialne stosowanie prawa, czyli dobre 
praktyki, wykorzystywane w poszczególnych państwach - tym chcemy się dzielić. 
Uważamy, że w ramach współpracy cyfrowej z innymi państwami będzie to element 
pokazujący, gdzie poszczególne państwa mają swoje najmocniejsze ogniwa. I one 
powinny być wykorzystywane. To podczas najbliższych tygodni zaproponuję już w 
Brukseli.
Chciałbym, żebyśmy mocno skupili się też na zarządzaniu Internetem. 
Zarządzanie Internetem to jest odpowiedzialność. Musimy stymulować dyskusję 
na temat polityk zarządzania Internetem. Jeżeli nie będziemy tego robili, to 
nigdy nie będziemy mogli odpowiedzialnie powiedzieć, że chronimy nasze 
dzieci. Sam jestem tatą trójki dzieci w różnym wieku: 3, 9 i 15 lat. Wiecie 
państwo (Dzwonek), co to oznacza: różne nastawienie do Internetu.
Ale i ta trzylatka czasami widzi, jak jej starsze rodzeństwo ma dostęp 
chociażby do urządzeń. My musimy zapewnić bezpieczeństwo dzieciom, bo to jest 
rola państwa. Dlatego zarządzanie Internetem, odpowiedzialność za nasze 
dzieci, doprowadzenie do tego, że będziemy mieli w Polsce weryfikację, która 
nie pozwoli np. na dostęp do stron pornograficznych dzieciom poniżej 18. roku 
życia, to jest dla nas priorytet. Nad tym musimy też pracować w Europie. To 
nie może być tylko temat jednego czy drugiego państwa. To musi być temat, 
który będzie dotykał całej legislacji w Unii Europejskiej, i to jest dla nas 
jednym z kluczowych zadań.
Jesteśmy też zwolennikami współpracy międzynarodowej. Będziemy proponowali 
poszerzenie współpracy w ramach Międzynarodowego Związku Telekomunikacyjnego. 
Chcemy, żeby globalne standardy nie dotyczyły tylko wybranych, bo musimy też 
mocno i otwarcie powiedzieć, że jest taki czas, w którym wielkie, globalne 
firmy chciałyby rządzić państwami, a ich liderzy i właściciele mogliby chcieć 
wpływać na politykę albo inne stosunki społeczne i gospodarcze w państwach. 
Platformy - mówię o wielkich big techach - mają obowiązek współpracować z 
państwami i likwidować dezinformację. Dezinformacja to wyzwanie XXI w. Ta 
dezinformacja nie dotyczy Polski, nie dotyczy Niemiec, nie dotyczy wybranych 
państw - ona dotyczy całego globalnego świata. A Unia Europejska musi 
potrafić powiedzieć wspólnie: nie dezinformacji. Te przygotowania w Polsce 
też realizujemy, m.in. przygotowując się do projektu ochrony wyborów.
To dobry czas dla Polski i dla polskiej cyfryzacji. Polska ma uzasadnione 
chęci, by być europejskim liderem cyfrowej transformacji. Możemy prezydencję 
polską wygrać dla Europy i dla transformacji cyfrowej. Polska zrobiła wiele 
dobrego przez ostatnie lata, żeby cyfryzacją móc się chwalić. Zrobimy kolejny 
milowy krok i za kilka lat będziemy mogli śmiało powiedzieć, że nie tylko 
mObywatelem się chwalimy jako czymś, co jest usługą cyfrową dotyczącą każdego 
obywatela, ale chwalimy się m.in. bezpieczeństwem dzieci w sieci, 
przeciwdziałaniem dezinformacji, cyberbezpieczeństwem i ochroną każdego 
obywatela. To jest wyzwanie dla polskiej cyfryzacji w 2025 r. To jest 
wyzwanie dla Polski w ramach prezydencji w Radzie Unii. To jest wyzwanie, 
które pozwoli na to, że Polska wejdzie do pierwszej ligi państw na świecie, 
które nie tylko myślą o cyfryzacji, ale tę cyfryzację wdrażają. Dziękuję 
bardzo. (Oklaski)"
356,Dariusz Stefaniuk,PiS,"Bardzo dziękuję, pani marszałek. Jedna kartka - mam nadzieję, że zdążę w 2 
minuty.
Szanowna Pani Marszałek! Szanowny Panie Premierze! Wysoka Izbo! Bardzo się 
cieszę, że pan premier też mówi o pewnej kontynuacji tego, co robił rząd 
Prawa i Sprawiedliwości. Nawiązuję do starlinków - 11 700 starlinków 
zakupionych przez polski rząd, ministra Janusza Cieszyńskiego, w tym 5 tys. 
starlinków zakupionych przez PKN Orlen, szanowni państwo, dla Ukrainy.
W dobie rosnących zagrożeń cybernetycznych priorytetem każdej władzy powinna 
być ochrona infrastruktury krytycznej, obywateli i firm przed atakami w 
sieci. Tymczasem mamy wątpliwości, czy obecny rząd właściwie przygotował 
Polskę na te wyzwania. Jakie konkretne działania podejmiecie, aby podnieść 
poziom bezpieczeństwa systemów państwowych, które wciąż są podatne na ataki?
Mogę powiedzieć, że z panem premierem łączy mnie jedna rzecz - to, że mamy 
trójkę dzieci. Ja też mam trójkę dzieci i w tym samym wieku, nie wiem, czy to 
jest przypadek. Dlatego też najważniejsze: Jakie są państwa plany wobec 
edukacji cyfrowej? (Dzwonek) Bo bez świadomych obywateli nawet najlepsze 
systemy bezpieczeństwa okażą się niewystarczające.
Europa stawia na rozwój sztucznej inteligencji, ale Polska musi znaleźć w tej 
strategii swoje miejsce. Zamiast ambitnych planów słyszymy jednak ogólniki, 
brak konkretów. Czy planujecie stworzenie strategii rozwoju AI, która 
uwzględni potrzeby polskich firm i uczelni? Jak zamierzacie wesprzeć małe i 
średnie przedsiębiorstwa w korzystaniu z technologii AI? Bo jeśli pozostawimy 
to tylko największym graczom, stracimy kluczowy potencjał innowacyjny.
Panie Premierze! Polska prezydencja w Radzie Unii Europejskiej to nie tylko 
prestiż, ale to przede wszystkim odpowiedzialność. Rząd musi przedstawić 
konkretne plany działań w obszarze cyfryzacji, które pozwolą Polakom czerpać 
korzyści z technologii przyszłości.
Wicemarszałek Dorota Niedziela:
Bardzo dziękuję, panie pośle.
Poseł Dariusz Stefaniuk:
Jeśli nie wykorzystamy tej szansy, inne państwa nas wyprzedzą, a my ponownie 
zostaniemy tylko konsumentami, a nie twórcami innowacji. Bardzo dziękuję.
Poproszę o odpowiedzi na piśmie, bo miałem więcej pytań, ale ze względu na 
czas bardzo dziękuję. (Oklaski)"
157,Iwona Karolewska,KO,"Pani Marszałek! Panie Ministrze! Naszym priorytetem w trakcie prezydencji w 
Radzie Unii Europejskiej jest bezpieczeństwo - także zdrowotne, w tym 
transformacja cyfrowa opieki zdrowotnej oraz promocja i profilaktyka zdrowia. 
Mam zatem pytanie do pana ministra: Czy postęp cyfryzacji w opiece zdrowotnej 
przyczyni się do skrócenia kolejek do lekarzy specjalistów? Jeżeli tak, to w 
jaki sposób? Czy nie zostaną wykluczone osoby starsze, mieszkańcy małych 
miejscowości, nie zawsze korzystający w pełni z narzędzi informatycznych?
Moje drugie pytanie dotyczy profilaktyki. Państwo odpowiada za zdrowie 
publiczne niezależnie od tego, czy pacjent korzysta z płatnych czy 
bezpłatnych usług medycznych. Czy planowane jest wdrożenie rozwiązań 
polegających na pozyskiwaniu danych z sektora prywatnego dotyczących 
realizowanych świadczeń medycznych, w tym badań profilaktycznych, abyśmy 
mogli ocenić rzeczywisty stan realizacji działań profilaktycznych w naszym 
kraju? Dziękuję bardzo. (Oklaski)"
341,Marcin Skonieczka,Polska2050-TD,"Pani Marszałek! Panie Premierze! Wysoka Izbo! Trwa globalny wyścig w zakresie 
rozwoju sztucznej inteligencji i te firmy, które pierwsze wdrożą rozwiązania 
z zakresu AI, uzyskają przewagę konkurencyjną. Pozycja Unii Europejskiej nie 
jest zbyt mocna. Zostaliśmy w tyle w stosunku do USA czy nawet Chin.
Pan premier mówił dzisiaj o tym, że chcemy, aby Polska była liderem w 
zakresie rozwoju AI, więc moje pytania dotyczą właśnie tego tematu. Czy 
planowane są szkolenia, doradztwo dla polskich firm, szczególnie tych małych 
i średnich, w zakresie AI? Czy będą dotacje na wdrożenie sztucznej 
inteligencji w ich biznesach? Czy Polska zamierza skorzystać z programu, o 
którym pan minister mówił, z projektu Fabryka AI? Tam można otrzymać 200 mln 
euro na budowę superkomputerów, ale drugie tyle trzeba wyłożyć z własnych 
środków. Więc pytanie: Czy ministerstwo zamierza z tego programu skorzystać? 
Czy będzie również wsparcie dla polskich naukowców? Jaka jest przyszłość 
instytutu IDEAS NCBR? Dziękuję. (Oklaski)"
307,Michał Pyrzyk,PSL-TD,"Dziękuję bardzo.
Szanowna Pani Marszałek! Panie Premierze! Posłanki i Posłowie! Wraz z 
rozwojem technologii, jak słyszeliśmy, rośnie zagrożenie 
cyberprzestępczością, co często jest związane z użyciem zaawansowanej 
sztucznej inteligencji, która wykorzystywana jest do automatyzacji, 
personalizacji ataków, choćby poprzez tworzenie coraz bardziej przekonujących 
kampanii phishingowych, ale wykorzystywana jest także do kradzieży danych czy 
ataków typu ransomware. Coraz częściej nowe technologie wykorzystywane są też 
w wojnie hybrydowej i stanowią poważne zagrożenie dla bezpieczeństwa osób 
prywatnych, organizacji, ale i rządów państw członkowskich Unii Europejskiej, 
nie tylko tych frontowych, takich jak Polska.
W tym kontekście mam pytanie: W jaki sposób zamierzamy właśnie jako Polska 
stworzyć system skutecznej ochrony infrastruktury krytycznej, np. sieci 
energetycznych (Dzwonek), systemu służby zdrowia - ten obszar jest również 
atakowany - oraz przede wszystkim systemów finansowych? Dziękuję bardzo. 
(Oklaski)"
198,Anita Kucharska-Dziedzic,Lewica,"Pani Marszałkini! Panie Premierze! Użył pan sformułowania, że wielkie 
platformy, Big Techy mają obowiązek likwidacji dezinformacji. Niestety, mamy 
do czynienia z procesem odwrotnym - odchodzeniem od tego samoograniczania czy 
kontroli treści, które są na tych wielkich platformach publikowane, i z 
efektem, który jest widoczny już niestety i w Europie, czyli wpływaniem przez 
owe wielkie platformy i dezinformację na nich publikowaną na wyniki wyborów. 
Jakich państwo planujecie użyć mechanizmów na poziomie Unii Europejskiej, by 
przymusić owe wielkie platformy czy Big Techy do likwidowania dezinformacji, 
która wpływa na proces demokratyczny? Pytam także w kontekście tego, czego 
będziemy świadkami w najbliższym czasie w Polsce, czyli kampanii wyborczej. 
Dziękuję. (Oklaski)"
285,Bartłomiej Pejo,Konfederacja,"Szanowna Pani Marszałek! Panie Premierze! Cyfryzacja to niewątpliwie sprawa 
kluczowa. Bardzo cieszę się, że w tej kwestii możemy w wielu sprawach być 
zgodni, możemy się porozumieć jako rząd i opozycja. Dziękuję z tego miejsca 
za dobrą współpracę z komisją cyfryzacji Ministerstwu Cyfryzacji, panu 
premierowi i współpracownikom.
Chciałbym jednak, żeby słuchający nas dzisiaj Polacy usłyszeli odpowiedź na 
jedno z kluczowych według mnie pytań: Jakie konkretne kroki planuje 
Ministerstwo Cyfryzacji w ramach priorytetów polskiej prezydencji w Unii 
Europejskiej, aby wzmocnić cyfrową suwerenność, jednocześnie wspierając 
rozwój krajowych innowacji technologicznych zwiększających konkurencyjność 
polskiego sektora IT? To żadna tajemnica, że Chiny są na drodze do przejęcia 
narzędzi innowacyjności. Pytanie: Co planuje zrobić polski rząd w tych 
najbliższych miesiącach, aby temu zapobiegać? (Dzwonek) Dziękuję bardzo."
239,Paulina Matysiak,Razem,"Pani Marszałek! Panie Premierze! Chciałabym się dowiedzieć od pana ministra o 
działaniach, jakie podejmował w temacie związanym z ujawnieniem potencjalnych 
zagrożeń dla infrastruktury krytycznej państwa, które są związane z wykryciem 
mechanizmów celowo wywołujących awarie w systemach sterowania taborem 
kolejowym firmy Newag. Analizy techniczne, które wykonali eksperci do spraw 
cyberbezpieczeństwa, wskazały na obecność funkcji w kodzie oprogramowania, które 
ograniczały działanie systemów sterowania w pociągach, które są eksploatowane 
przez polskich przewoźników. Tak naprawdę szczególnej uwagi wymaga 
weryfikacja potencjalnych zagrożeń dla ciągłości funkcjonowania transportu 
kolejowego w czasie krytycznym bądź chwili zagrożenia i wykluczenie 
ewentualnej możliwości wykorzystania wykrytych podatności przez podmioty 
zewnętrzne działające na szkodę Polski. Jakie działania podjęto w zakresie 
cyberbezpieczeństwa, by wyjaśnić awarie pociągów firmy Newag i zapobiec 
podobnym incydentom w przyszłości? (Dzwonek) Jakie mechanizmy nadzoru i 
kontroli cyberbezpieczeństwa są stosowane wobec oprogramowania i urządzeń 
dostarczanych przez producentów taboru kolejowego? Czy w związku z awarią 
tych pociągów są przewidywane zmiany regulacyjne w tym zakresie? Jak 
ministerstwo współpracuje z innymi organami?
Wicemarszałek Dorota Niedziela:
Dziękuję bardzo, pani poseł.
Poseł Paulina Matysiak:
Ostatnie pytania. Jakie wnioski wynikają z analizy tej sprawy w kontekście 
cyberbezpieczeństwa infrastruktury krytycznej? I przede wszystkim: Jakie 
działania podjęto w związku z tymi wnioskami? Dziękuję."
225,Marzena Anna Machałek,PiS,"Pani Marszałek! Wysoka Izbo! Mówiąc o cyfryzacji i wyzwaniach, jakie ona 
niesie, trudno nie mówić o dostosowaniu kompetencji uczniów jako przyszłych 
pracowników do potrzeb rynku pracy. I tutaj, jak myślę, mamy się czym 
pochwalić, jeśli chodzi o branżowe centra umiejętności. Wielu specjalistów 
uważa, że jest to kluczowe przedsięwzięcie. Jeśli bowiem chodzi o 
umiejętności cyfrowe i dostosowanie kompetencji do potrzeb rynku pracy, jest 
to spójne z politykami europejskimi. Jesteśmy w tym zakresie liderem i możemy 
to pokazać, i tym się w czasie polskiej prezydencji pochwalić. Możemy 
pokazać, że Polska jest liderem w zakresie kształcenia branżowego, rozwoju 
kształcenia branżowego, technicznego i w zakresie wprowadzania w tym 
kształceniu nowych technologii i umiejętności. Bardzo ważne jest, że powstają 
w tej chwili jak grzyby po deszczu branżowe centra umiejętności. Przypomnę, 
że są one realizowane w ramach KPO. (Dzwonek) Przygotowaliśmy ten projekt, 
jesteśmy z niego dumni i chcielibyśmy, żeby w polskiej prezydencji był to 
projekt kluczowy. Proszę mi powiedzieć, jakie w tej kwestii macie zamiary. 
Dziękuję bardzo. (Oklaski)"
370,Andrzej Szewiński,KO,"Pani Marszałek! Panie Premierze! Wysoka Izbo! Eksperci jednogłośnie 
stwierdzają: społeczeństwa, państwa, które będą wykorzystywać AI, będą 
posiadać przewagę technologiczną i cywilizacyjną. Biorąc pod uwagę to, jak 
potężne inwestycje w innowacyjne technologie i sztuczną inteligencję są 
czynione na świecie, oraz to, że kluczowe technologie są rozwijane nie tylko 
przez światowych gigantów, ale też w dużym stopniu przez innowacyjne 
start-upy, jakie mechanizmy wsparcia dla start-upów i firm rozwijających się 
w domenie AI Polska planuje promować i wdrażać podczas prezydencji? Zadaję, 
panie premierze, to pytanie w kontekście skandalicznego podziału łupów 
podczas poprzedniej kadencji rządu Prawa i Sprawiedliwości. (Dzwonek) Środki 
zostały przyznane przez NCBiR niezgodnie z prawem tzw. słupom w ramach 
programu ˝Szybka ścieżka˝. To są setki milionów.
Wicemarszałek Dorota Niedziela:
Dziękuję, panie pośle.
Poseł Andrzej Szewiński:
Te działania doprowadziły do paraliżu dotowania informatycznej soli polskiej 
ziemi, czyli polskich firm, takich jak start-upy.
Wicemarszałek Dorota Niedziela:
Dziękuję, panie pośle. Dziękuję bardzo.
Poseł Andrzej Szewiński:
Te firmy po prostu nie mają dofinansowania. Dlatego takie jest moje pytanie. 
Dziękuję bardzo. (Oklaski)"
53,Żaneta Cwalina-Śliwowska,Polska2050-TD,"Szanowna Pani Marszałek! Wysoka Izbo! Pytanie jest następujące: Jaki polski 
rząd ma pomysł na regulację satelitarnego dostępu do Internetu? Dzisiaj firmy 
zapewniające taki dostęp, jak np. Starlink, są poza kontrolą polskiego 
państwa. Czy potrzebne są regulacje w tym zakresie? I co polski rząd i Polska 
w ramach Unii Europejskiej zamierzają zrobić, żeby Polacy byli w Europie 
pionierami takich technologii i ich rozwoju? Czy ewentualnie nadmierne 
regulacje nie sprawią, że możliwości związane z tą technologią wyłączą nas po 
prostu z tego technologicznego wyścigu? Dziękuję. (Oklaski)"
120,Andrzej Grzyb,PSL-TD,"Pani Marszałek! Panie Premierze! Szanowni Panie i Panowie Posłowie! Pan 
premier był uprzejmy powiedzieć, że Polska ma ambicje, by zostać liderem 
transformacji cyfrowej. Oczywiście chcielibyśmy, aby te pozytywne strony 
zmian, jeżeli chodzi o transformację cyfrową, w jak najszerszym stopniu 
dotarły do polskiej gospodarki, do polskiego społeczeństwa, oczywiście 
łącznie ze sztuczną inteligencją i umiejętnością posługiwania się nią. Z 
drugiej strony zdajemy sobie sprawę z zagrożeń, w szczególności w zakresie 
cyberbezpieczeństwa, i to zarówno tego szeroko pojętego, jak i tego w 
poszczególnych branżach, w szczególności zaś bezpieczeństwa państwa i jego 
instytucji. Ale też zdajemy sobie sprawę z tego, że dobre praktyki w 
państwach członkowskich mają być przedmiotem oceny, co był pan uprzejmy 
powiedzieć.
Chciałem zadać pytanie w kontekście ochrony najmłodszych, dzieci. Słyszymy, 
że Australia stwierdziła, że dzieci do 16. roku życia nie będą mogły 
korzystać z niektórych elementów. (Dzwonek) Podobne rozważania są w Holandii, 
Wielkiej Brytanii, Hiszpanii. Również Francja i Dania stwierdziły, że należy 
dokonać takich regulacji na poziomie unijnym.
Wicemarszałek Dorota Niedziela:
Dziękuję, panie pośle.
Poseł Andrzej Grzyb:
Jaki jest stosunek polskiego rządu do tej propozycji w ramach przewodnictwa w 
Unii Europejskiej? Dziękuję bardzo. (Oklaski)"
389,Tadeusz Tomaszewski,Lewica,"Pani Marszałek! Wysoki Sejmie! Szanowny Panie Premierze! Wśród priorytetów 
polskiej prezydencji w zakresie cyfryzacji oraz zmian telekomunikacyjnych 
czytamy m.in. że polska prezydencja będzie dążyć do ograniczenia obciążeń 
administracyjnych dla przedsiębiorców, zwłaszcza dla małych i średnich 
przedsiębiorstw. Prosiłbym o podanie, jakie zmiany Polska tutaj planuje.
Druga rzecz, zapowiada się wprowadzenie efektywnych usług pocztowych i 
kurierskich. Jakie tutaj są propozycje planowane w ramach polskiej 
prezydencji?
Trzecia kwestia to dostęp do szerokopasmowego Internetu w środowiskach 
wiejskich. Do tej pory program ˝Cyfrowa Polska˝ jest realizowany (Dzwonek), 
ale czy jest szansa, przede wszystkim czy jest wystarczająca ilość środków 
finansowych dla tych gmin...
Wicemarszałek Dorota Niedziela:
Dziękuję bardzo, panie pośle.
Poseł Tadeusz Tomaszewski:
...które do tej pory z tego programu nie mogły korzystać ze względu na brak 
zainteresowania wykonawców? Dziękuję."
193,Mariusz Krystian,PiS,"Pani Marszałek! Wysoka Izbo! Kiedy dziś w Warszawie protestują pracownicy 
branży energetycznej, polskich kopalni, Lewica wdraża do dyskusji prezydencję 
Polski w Unii Europejskiej w zakresie cyfryzacji i rozwiązań 
telekomunikacyjnych. Zamiast bronić setek tysięcy polskich pracowników, 
którym grozi bezrobocie, Lewica dyskutuje o telekomunikacji. To jest miara 
upadku telekomunikacji. Lewica chce mówić o sztucznej inteligencji. A któż to 
inny jak nie minister z Lewicy, pan minister Wieczorek razem z wiceministrem 
Gdulą zaorali, niczym Rzymianie Kartaginę, cały projekt sztucznej 
inteligencji?
(Poseł Paweł Bliźniuk: Nieprawda.)
Dziś w Unii Europejskiej rozgrywa się w tym kontekście wielka bitwa, bitwa o 
wolność słowa, bo urzędnicy Unii Europejskiej, cały establishment 
liberalno-lewicowy, pragną cenzurować platformę X. Kiedy robił to pan 
Zuckerberg na Facebooku, wtedy było wszystko w porządku (Dzwonek), kiedy Elon 
Musk na platformie X wprowadził rzeczywistą wolność słowa, wtedy w Unii 
Europejskiej nastąpił raban. Mam pytanie: Czy polski rząd dołoży się do 
cenzury Unii Europejskiej w mediach społecznościowych? Dziękuję bardzo. 
(Oklaski)"
145,Marcin Józefaciuk,KO,"Szanowna Pani Marszałek! Panie Premierze! Wysoka Izbo! Mam cztery pytania, 
mam nadzieję, że uda mi się je zadać. Po pierwsze, jakie wyzwania 
zidentyfikowano w kontekście cyberbezpieczeństwa w szkołach, w tym w szkołach 
kształcących w zawodzie, w Unii Europejskiej i w Polsce? Po drugie, 
technologie cyfrowe często wspomagają osoby niepełnosprawne lub z 
neuroróżnorodnością, a jednak rzadko kiedy są wykorzystywane na szeroką 
skalę. Jakie działania wspierające dla obywateli niepełnosprawnych oraz 
neuroróżnorodnych przewidują państwo w zakresie priorytetów cyfrowych? Po 
trzecie, hejt i dezinformacja w cyberprzestrzeni stają się tematem przewodnim 
naszej rzeczywistości. W jaki sposób Polska może i zamierza wesprzeć państwa 
członkowskie w realizacji polityki chroniącej obywateli przed przemocą i 
hejtem w cyberprzestrzeni cyfrowej? Obecnie seniorzy na co dzień korzystają z 
dobrodziejstw Internetu. Jakie wyzwania związane z bezpieczeństwem seniorów w 
cyberprzestrzeni stoją przed Polską oraz przed państwami członkowskimi? 
Dziękuję."
264,Maja Ewa Nowak,Polska2050-TD,"Szanowna Pani Marszałek! Panie Ministrze! Wysoka Izbo! W ostatnich latach 
media społecznościowe stały się niezwykle potężnym narzędziem zarówno w 
zakresie komunikacji, jak i wpływania na opinię publiczną. Sposób ich 
użytkowania może mieć istotne znaczenie w kontekście demokracji, ale także w 
odniesieniu do ochrony prywatności obywateli i uczciwości procesów 
wyborczych. Afera Cambridge Analytica unaoczniła światu, jak łatwo można 
wykorzystać dane osobowe milionów ludzi do precyzyjnego kierowania kampaniami 
politycznymi, manipulując opinią publiczną w sposób niejawny i 
niekontrolowany.
W związku z tym proszę o udzielenie informacji. Czy polski rząd monitoruje w 
jakikolwiek sposób działalność mediów społecznościowych? W jaki sposób 
zabezpieczamy się przed ewentualnym wpływem mediów społecznościowych na 
procesy wyborcze? Czy jesteśmy w stanie uniknąć sytuacji podobnych do afery 
Cambridge Analytica i jakie działania zabezpieczające zostały podjęte w tym 
kierunku? Dziękuję. (Oklaski)"
65,Anna Dąbrowska-Banaszek,PiS,"Pani Marszałek! Panie Premierze! Wysoki Sejmie! Czas polskiej prezydencji w 
Radzie Unii Europejskiej jest czasem wielu szans. Czy zostaną wykorzystane, 
ocenimy za pół roku. Szczególną grupą są mali i średni przedsiębiorcy, którzy 
oczekują na realne wsparcie, zwłaszcza teraz, kiedy rzeczywistość zmienia się 
i firmy potrzebują, tak jak duże podmioty, m.in. zabezpieczenia od 
cyberataków. Jakie będą realizowane działania, by utworzyć takie realne 
systemowe zabezpieczenia przedsiębiorców w Polsce, ale także w całej Unii 
Europejskiej? Jakie systemy operacyjne placówek ochrony zdrowia zostaną 
usprawnione? Na jakie gwarancje zabezpieczenia swoich danych mogą liczyć 
wszyscy pacjenci, na poprawę dostępności świadczeń, których będą potrzebować? 
Bezpieczeństwo odmieniane obecnie przez wszystkie przypadki nie powinno być 
czystym frazesem, ale w dobie powszechnie dostępnych możliwości wsparcia 
sztucznej inteligencji realnym działaniem. W rolnictwie, energetyce, polityce 
migracyjnej potrzebne są konkretne, oczekiwane przez społeczeństwo decyzje, 
potrzebne jest wsparcie rynku pracy. Wiedzą to zwłaszcza ci, którzy w 
ostatnim czasie stracili swoje miejsca pracy i czekają na pomoc. Centrum 
dezinformacji (Dzwonek) obecnie reaguje na zgłoszenie poprzez aplikację. Czy 
do analizy informacji, dezinformacji wykorzystuje się sztuczną inteligencję? 
Czy są prowadzone analizy informacji nie tylko na zgłoszenia, ale na bieżąco, 
żeby reagować od razu, nie czekając na zgłoszenie? I ostatnie zdanie. 
Rozdając obecnie karty przez 6 miesięcy i mając od ponad roku całą talię kart 
polskiej sceny, odpowiadacie państwo za wszystkie szanse, również te 
niewykorzystane. (Oklaski)"
31,Marcin Bosacki,KO,"Dziękuję bardzo.
Pani Marszałek! Wysoki Sejmie! Panie Premierze! Chciałem zapytać o to, co pan 
nazwał wojną informacyjną z Rosją. Wiemy, że Rosja próbowała, czasem z 
sukcesami, wpłynąć na wyniki wyborów od Stanów Zjednoczonych po Gruzję i 
Mołdawię czy referendum w Wielkiej Brytanii dotyczące wyjścia z UE. Unia 
Europejska walkę z tą rosyjską ingerencją w sieci uczyniła priorytetem po 
prawie 3 latach, po pełnoskalowej inwazji Rosji na Ukrainę. Powstały huby, 14 
hubów do walki z dezinformacją, powstał taki portal EUvsDiSiNFO, ale realne 
znaczenie, to, żeby obywatele, użytkownicy sieci widzieli te unijne wysiłki, 
jest mocno ograniczone. Co polska prezydencja, panie premierze, zamierza 
uczynić, żeby te unijne wysiłki były skuteczniejsze, bardziej szkodliwe dla 
Rosji i bardziej widoczne przez wszystkich obywateli? Dziękuję bardzo. 
(Oklaski)"
376,Ewa Szymanowska,Polska2050-TD,"Szanowna Pani Marszałek! Panie Premierze! Wysoka Izbo! Chciałabym zapytać, 
jak przebiega proces likwidacji białych plam w dostępie do szerokopasmowego 
Internetu w Polsce? Ile obszarów w kraju znajduje się poza zasięgiem szybkich 
sieci światłowodowych? Jak przebiega budowa infrastruktury dostępu 
komórkowego w technologii 5G i czy Polska jest gotowa na kolejne technologie, 
6G i kolejne? Dziękuję bardzo. (Oklaski)"
48,Anna Ewa Cicholska,PiS,"Dziękuję.
Szanowna Pani Marszałek! Panie Ministrze! Wysoka Izbo! Sztuczna inteligencja 
i cyberbezpieczeństwo to wyzwania dla współczesnej cywilizacji. To od nas 
zależy, panie ministrze, czy w sposób odpowiedzialny wykorzystamy te szanse, 
tak jak pan wcześniej powiedział. Z najnowszych badań CBOS wynika, że aż ok. 
80% Polaków dostrzega więcej zagrożeń niż korzyści. Wśród nich warto wymienić 
zagrożenia dotyczące przede wszystkim utraty miejsc pracy, wpływ na procesy 
decyzyjne w demokracji oraz przestępcze działania związane z oszustwem 
internetowym. Wzrasta też ryzyko naruszenia prywatności. Nieodpowiednie 
zarządzanie informacjami może prowadzić do ich wycieku. (Dzwonek) Tego Polacy 
obawiają się, a przede wszystkim chcą wiedzieć, jakie miejsca pracy będą 
zagrożone w związku z wprowadzaniem sztucznej inteligencji. Dziękuję. 
(Oklaski)"
308,Renata Rak,KO,"Pani Marszałek! Panie Ministrze! Wysoka Izbo! Technologie cyfrowe mają 
ogromne znaczenie dla rozwoju nowoczesnej edukacji. Wyposażenie szkół w 
nowoczesny sprzęt, drukarki 3D, okulary VR i laboratoria przyszłości pomagają 
rozwijać kreatywność uczniów w rozwiązywaniu problemów oraz kompetencje 
przyszłości. Niezbędny jest dostęp do szybkiego i bezpiecznego Internetu. 
Rozwój kompetencji cyfrowych nauczycieli, włączanie technologii 
informacyjnych do procesu dydaktycznego, nauka oprogramowania są niezbędne w 
przygotowaniu uczniów i nauczycieli do wyzwań współczesnego świata cyfrowego. 
Panie ministrze, mam pytanie: Czy Ministerstwo Cyfryzacji planuje współpracę 
z ministerstwem edukacji w realizacji programów mających na celu rozwój 
nowoczesnej edukacji? Dziękuję bardzo. (Oklaski)"
39,Elżbieta Burkiewicz,Polska2050-TD,"Pani Marszałek! Wysoka Izbo! Panie Ministrze! W styczniu rozpoczął działanie 
system e-doręczeń realizowany przez Pocztę Polską. Ilu Polaków ma założone 
skrzynki do e-doręczeń? Kiedy planowana jest podobna cyfryzacja obszaru 
sądownictwa? Jak wygląda teraźniejszość i przyszłość tego systemu? I drugi 
temat dotyczący chińskich technologii: Czy Polska zamierza ograniczyć dostęp 
chińskich technologii informatycznych do strategicznych obszarów rynku 
odpowiedzialnych za komunikację, za cyberbezpieczeństwo oraz utrzymanie 
państwowych rejestrów? W jaki sposób ma nastąpić implementacja warunków 
europejskiego Toolboksu 5G? Dziękuję. (Oklaski)"
44,Kazimierz Bogusław Choma,PiS,"Szanowna Pani Marszałek! Panie Ministrze! Wysoka Izbo! Czas prezydencji to 
wielka odpowiedzialność. I pytanie, czy będzie on czasem niewykorzystanych 
szans w zakresie zwiększenia cyberbezpieczeństwa i rozwoju sztucznej 
inteligencji, czy czasem, mamy nadzieję, wykorzystanych szans, bo one są 
duże. Pytanie to nie jest zupełnie zawieszone w próżni, bo polska firma 
zwróciła się do pana marszałka o dane, które były potrzebne do programu 
awatar, czyli takiego tłumaczenia migowego dla niesłyszących. Dwukrotnie, 
mimo składania dodatkowych dokumentów, dostała odpowiedź odmowną. W Stanach 
Zjednoczonych dostali grant, wdrożyli program, który będzie teraz 
wykorzystany, ale oczywiście jako firma amerykańsko-polska. W związku z tym 
widzimy (Dzwonek), że w Stanach pewne rzeczy są możliwe, w Europie nie. Jest 
również pytanie i wyzwanie dla pana premiera, pana ministra: Jak zrobić, jak 
stworzyć mechanizmy, żeby nasi zdolni ludzie nie musieli tego uruchamiać w 
Stanach, w Chinach czy może w innych krajach? To jest wyzwanie i mam 
nadzieję, że będzie to wykorzystane. Dziękuję. (Oklaski)"
469,Barbara Grygorcewicz,KO,"Dziękuję bardzo.
Szanowna Pani Marszałek! Panie Ministrze! Wysoka Izbo! Wiemy, że są próby 
manipulowania wyborami, są ataki na Centralny Ośrodek Informatyki, są ataki 
na sektory wrażliwe, takie jak energetyka czy medycyna. Wiemy, że 
dezinformacja, deepfejki, fake newsy z wykorzystaniem sztucznej inteligencji 
są na porządku dziennym. W związku z tym mam do pana ministra pytanie: Czy 
podczas naszej prezydencji pracujecie państwo nad stworzeniem wspólnego planu 
obrony przed cyberatakami poprzez utworzenie np. jakiejś wspólnej jednostki, 
komórki dla wszystkich państw członkowskich Unii Europejskiej? Dziękuję."
430,Kamil Wnuk,Polska2050-TD,"Pani Marszałek! Wysoka Izbo! Drodzy Rodacy! Na początku chciałem serdecznie 
podziękować wnioskodawcom za taki a nie inny temat informacji bieżącej, bo to 
jest ważna kwestia dla wszystkich Polaków. Cieszę się, że została poruszona. 
Jako przedstawiciel Polski 2050, partii, która myśli nie tylko odnośnie do 
tej kadencji, ale także dłuższego okresu, mam z tym związane pytania: Jakie 
są główne cele tej strategii cyfryzacji Polski przedstawione przez resort 
cyfryzacji? W jaki sposób te cele przyczynią się do rozwoju naszego kraju, 
ale nie w perspektywie tej kadencji, tylko w perspektywie najbliższych 10-20 
lat? Jakie korzyści mogą przynieść społeczeństwu, naszej gospodarce i jakie 
wyzwania mogą się pojawiać w trakcie realizacji tej strategii? Jak Polska 
przygotuje się na nadejście i rozwój tych nowych technologii? Jakie trendy 
społeczne są brane pod uwagę w planowaniu długoterminowym? Dziękuję. 
(Oklaski)"
466,Paweł Masełko,KO,"Szanowna Pani Marszałek! Panie Premierze! Wysoka Izbo! Cieszy to, że jednym z 
priorytetów polskiej prezydencji w Unii Europejskiej jest 
cyberbezpieczeństwo. Wszyscy sobie zdajemy sprawę, jak to jest istotny obszar 
i jak wiele elementów naszego życia prywatnego, zawodowego jest właśnie 
związanych z tym faktem.
Mam dwa pytania związane z tym tematem. Pierwsze dotyczy bezpieczeństwa 
naszych danych. Co rusz słyszymy, że z jakiejś instytucji, z firmy, z 
przedsiębiorstwa, z instytucji prywatnej wypłynęły dane. Chciałem zapytać 
pana premiera, jak nasze kluczowe instytucje, np. ZUS, Narodowy Fundusz 
Zdrowia, są przygotowane na tego typu ataki, bo szczególnie w NFZ, jak wiemy, 
są te dane wrażliwe w obszarze zdrowotnym. Druga kwestia. Czy jest planowane 
jakieś wsparcie dla małych samorządów, instytucji, jednostek samorządu 
terytorialnego, bo dla nich będzie to największe wyzwanie? (Dzwonek) Chodzi o 
te małe samorządy, które mają ograniczone środki, które mają problem z 
pozyskaniem fachowców z zakresu IT. Dziękuję uprzejmie."
272,Barbara Oliwiecka,Polska2050-TD,"Dziękuję ślicznie.
Pani Marszałek! Wysoka Izbo! Jednym z największych zagrożeń i problemów w 
Internecie jest hejt, szczególnie ten anonimowy. Zagrożone są nasze dzieci i 
młodzież, ale też osoby prowadzące biznes, aktywiści, każdy z nas, bo każdego 
można zniszczyć słowem, kłamstwem, zniszczyć jego dorobek, podważyć 
wiarygodność.
Polska 2050 zaproponowała rozwiązania - ustawę o przeciwdziałaniu anonimowemu 
hejtowi w Internecie, tzw. ślepy pozew. Ale moje pytanie jest takie. Prace 
nad tą ustawą w parlamencie trwają, ale co w tym zakresie robi rząd? Kiedy w 
Polsce zostaną wprowadzone uregulowania prawne, które umożliwią realną walkę 
z anonimowym hejtem? Kiedy anonimowi hejterzy przestaną być anonimowi i 
zaczną ponosić konsekwencje swoich działań? Państwo nie może być bezradne, bo 
państwo musi chronić najsłabszych, również w Internecie, i karać skutecznie 
tych, którzy krzywdzą. Dziękuję ślicznie. (Oklaski)"
480,Anna Paluch,PiS,"Dziękuję bardzo.
Pani Marszałek! Wysoka Izbo! Żyjemy w bardzo niebezpiecznych czasach. Cały 
czas jesteśmy narażeni na agresję naszego wschodniego sąsiada, na agresję 
właśnie w sferze cyberbezpieczeństwa. Przypominam, że ta ustawa z sierpnia 
2018 r. o krajowym systemie cyberbezpieczeństwa narzuciła działania w kwestii 
zwiększania tego bezpieczeństwa w takich dziedzinach jak energia, transport, 
bankowość, infrastruktura rynków finansowych, ochrona zdrowia. Stąd moje 
pierwsze pytanie: Co ministerstwo robi, żeby zwiększać bezpieczeństwo i 
wykorzystanie nowych środków w kwestii chociażby ruchu pociągów? Ale 
przypominam, że mamy obowiązek wdrożenia dyrektywy NIS 2. Termin minął 17 
października ub.r. To będzie rozszerzenie na dalsze sfery życia. I stąd też 
moje pytanie: Jak sobie państwo wyobrażacie rozwój (Dzwonek) wdrażania 
sztucznej inteligencji, jeżeli w instytucie, który w poprzednich latach był 
budowany, czy sieci instytutów badawczych Łukasiewicz, dokonano rewolucji 
kadrowej...
Wicemarszałek Dorota Niedziela:
Dziękuję bardzo, pani poseł.
Poseł Anna Paluch:
...a ludzi, których ściągaliśmy z całego świata za dobre gaże po to, żeby 
mieć najnowocześniejszych i najlepiej wykształconych, zmiótł obecny rząd? Jak 
państwo wyobrażacie sobie rozwój? Dziękuję bardzo. (Oklaski)"
347,Anna Sobolak,KO,"Dziękuję.
Pani Marszałek! Panie Ministrze! Wysoka Izbo! W dobie wojny hybrydowej 
łączącej cyberataki, dezinformację i manipulację społeczną bezpieczeństwo 
cyfrowe staje się kluczowym elementem ochrony państwa i Unii Europejskiej. 
Polska prezydencja w Radzie Unii Europejskiej powinna skupiać się na 
rozwijaniu technologii pozwalających skutecznie przeciwdziałać tym 
zagrożeniom. Przykłady takie jak cyberataki na ukraińską sieć energetyczną 
pokazują powagę tych wyzwań. Czy zatem będą przeznaczone środki na rozwój 
technologii kwantowych i systemów cyberbezpieczeństwa? Bo przecież nasze 
polskie uczelnie, ze szczególnym uwzględnieniem Politechniki Wrocławskiej, 
mają ogromny potencjał, aby tworzyć nowoczesne narzędzia ochrony 
infrastruktury krytycznej, np. poprzez szyfrowanie kwantowe i monitorowanie 
zagrożeń w czasie rzeczywistym? Czy ministerstwo będzie zatem wspierać 
potencjał naukowy i badawczy znakomitych polskich uczelni, abyśmy stali się 
liderem w kształtowaniu cyfrowej przyszłości Europy? Dziękuję."
211,Aleksandra Leo,Polska2050-TD,"Dziękuję.
Pani Marszałek! Panie Ministrze! Wysoka Izbo! Mam pytanie. Unijne eIDAS 2 
przewiduje, że każdy obywatel i każda obywatelka będą mieli dostęp do 
darmowego kwalifikowanego podpisu elektronicznego. Jak polski rząd chce sobie 
poradzić z tym wyzwaniem, nie wpływając jednocześnie na rynek komercyjnych 
usług tego typu? Bardzo dziękuję. (Oklaski)"
367,Józefa Szczurek-Żelazko,PiS,"Szanowna Pani Marszałek! Panie Premierze! Wysoka Izbo! Jednym z priorytetów 
polskiej prezydencji w Unii Europejskiej jest cyfryzacja i bezpieczeństwo 
cyfrowe. Również w ochronie zdrowia państwo wpisali, że m.in. będziecie 
pracować w trzech obszarach, m.in. w transformacji cyfrowej i w ochronie 
zdrowia. Zarówno sam pan premier, jak i pani minister zdrowia wielokrotnie w 
ostatnim czasie powtarzali, że polskie dokonania w zakresie informatyzacji, 
cyfryzacji ochrony zdrowia są szczególne i są wzorem do naśladowania w 
ochronie zdrowia. I przypomnę tutaj, że te rozwiązania tworzone były przez 
rząd Prawa i Sprawiedliwości. Dotyczyły m.in. wprowadzenia e-recepty, 
e-skierowania, e-zwolnienia, szeregu różnych udogodnień, które miały służyć 
cyfryzacji, informatyzacji w ochronie zdrowia.
Jednym z zadań wpisanych w programie prezydencji jest budowa europejskiej 
przestrzeni danych dotyczących ochrony zdrowia. Szanowni państwo, tak się 
składa, że rząd Prawa i Sprawiedliwości (Dzwonek) zaplanował budowę centrum 
digitalizacji dokumentacji medycznej w Chełmie, co wpisywało się w ten 
obszar.
Wicemarszałek Dorota Niedziela:
Dziękuję bardzo, pani poseł.
Poseł Józefa Szczurek-Żelazko:
Parę dni temu pan minister Konieczny podpisał zarządzenie, w którym odstępuje 
się od budowy tego centrum.
Wicemarszałek Dorota Niedziela:
Dziękuję bardzo, pani poseł.
Poseł Józefa Szczurek-Żelazko:
W związku z tym mam pytanie: Dlaczego podjęta została taka decyzja? Jakie 
dane... Czy zostały przedstawione jakieś analizy...
(Wicemarszałek wyłącza mikrofon, poseł przemawia przy wyłączonym mikrofonie)"
489,Bożena Lisowska,KO,"Pani Marszałek! Panie Ministrze! Wysoka Izbo! Hasłem przewodnim polskiej 
prezydencji jest szeroko pojęte bezpieczeństwo, w tym także bezpieczeństwo 
cybernetyczne. Do niedawna to pojęcie kojarzyło się z branżą IT, lecz w 
dzisiejszych realiach tak naprawdę może dotyczyć każdego z nas, każdego 
użytkownika sieci, a przemocy w cyberprzestrzeni doświadczają nie tylko 
instytucje publiczne i duże banki, ale także małe firmy i osoby prywatne.
W tym kontekście stawiam pierwsze pytanie do pana ministra, o stan 
cyberbezpieczeństwa w Polsce. Drugie pytanie: Ile obecnie kosztuje nasz rząd 
bezpieczeństwo cybernetyczne, jaka to jest kwota i jakie środki docelowo 
powinno (Dzwonek) przeznaczyć państwo polskie, aby zbudować skuteczny system 
cyberodporności?"
276,Łukasz Osmalak,Polska2050-TD,"Dziękuję bardzo.
Pani Marszałek! Panie Ministrze! Wysoka Izbo! Szanowni Obywatele! eIDAS 2 to 
rozwiązania, które mają zapewnić bezpieczne, zaufane i nowoczesne transakcje 
elektroniczne m.in. w polskim Internecie, dla polskich obywateli. Aby to 
wszystko zadziałało, niezbędna jest implementacja polskich dokumentów 
urzędowych do mObywatela i do portfeli elektronicznych. Moje pytanie: Na 
jakim etapie jesteśmy, jeśli chodzi o przygotowanie właśnie tych rozwiązań, 
tzn. jak dużo pracy potrzebujemy jeszcze wykonać, aby mObywatel i nasz 
portfel elektroniczny mogły realizować kwestie związane z tymi dokumentami?
Chciałbym jeszcze bardzo króciutko odnieść się do słów pani poseł Paluch. Z 
tego, co pamiętam, to właśnie pan premier Gawkowski dzięki temu, że uratował 
kwestie związane z NCBR, doprowadził do tego (Dzwonek), że kwestie sztucznej 
inteligencji są dzisiaj zaopiekowane, a nie jest to...
Wicemarszałek Dorota Niedziela:
Dziękuję bardzo, panie pośle.
Poseł Łukasz Osmalak:
Dziękuję bardzo. (Oklaski)"
467,Katarzyna Stachowicz,KO,"Szanowna Pani Marszałek! Panie Premierze! Co roku u 185 tys. Polaków 
diagnozuje się raka, a liczba zgonów sięga 100 tys. Sztuczna inteligencja 
może stać się nieocenionym wsparciem dla lekarzy, jeżeli chodzi o 
profilaktykę, diagnozowanie, planowanie leczenia i monitorowanie zdrowia 
pacjentów po terapii. Wprowadzenie tych rozwiązań wymaga jednak znaczących 
środków finansowych oraz koordynacji na szczeblu Unii Europejskiej. Panie 
premierze, czy w związku z tym w ramach polskiej prezydencji w Radzie Unii 
Europejskiej przewiduje się tego typu działania? Czy nie byłoby zasadne 
stworzenie kompleksowej strategii wykorzystania sztucznej inteligencji do 
profilaktyki i leczenia pacjentów onkologicznych? Dziękuję. (Oklaski)"
391,Wioleta Tomczak,Polska2050-TD,"Szanowna Pani Marszałek! Szanowny Panie Ministrze! Szanowna Wysoka Izbo! 
Zbliżają się kolejne wybory. Te wybory, tak jak i inne wybory powszechne, 
wiążą się z tym, że należy zebrać odpowiednią liczbę podpisów pod listami 
poparcia dla danego kandydata. Jako Klub Parlamentarny Polska 2050 - Trzecia 
Droga przedstawiliśmy pewną propozycję uregulowań prawnych umożliwiających 
cyfrowe zbieranie podpisów, gdyż część obywateli obawia się o bezpieczeństwo 
przekazywania swoich danych, również tych wrażliwych, związanych z adresem 
czy też numerem PESEL. Stąd mam pytanie ? propos prezydencji i kwestii 
bezpieczeństwa. Panie ministrze, na jakim etapie jest procedowanie nad tą 
sprawą i kiedy możemy się tego spodziewać? Chodzi o to (Dzwonek), by 
obywatele mogli się do tego odnieść. Dziękuję bardzo."
418,Patryk Wicher,PiS,"Szanowna Pani Marszałek! Wysoka Izbo! Panie Ministrze! Prezydencja to dobry 
czas na wdrożenie nowych rozwiązań, poszukiwanie nowych środków, a także 
przyspieszenie niektórych działań. Choćby służba czy też ochrona zdrowia, o 
której tutaj też trwa dyskusja, mogłaby skorzystać z dobrodziejstw zarówno 
sztucznej inteligencji, jak i nowoczesnego oprogramowania i sprzętu 
robotycznego i nie tylko. Patrząc w szerszej skali, choćby na Danię i inne 
kraje, widzimy, że w diagnostyce raka piersi, czyli przy mammografiach, 
stosuje się już wyłącznie sztuczną inteligencję. Lekarz jest dopiero na 
następnym etapie badania. Warto byłoby uczyć się na dobrych wzorcach 
zagranicznych, które już są wdrożone.
Oczywiście przyjdzie też czas na dyskusję nad tym, jak zabezpieczyć człowieka 
we współpracy ze sztuczną inteligencją. Nie dzisiaj, bo dzisiaj to wdrażamy, 
ale za 15-20 lat trzeba będzie już określić takie przepisy prawa, które będą 
łączyły te dwa światy, pracę sztucznej inteligencji, robotyki, cyfryzacji, 
ale także człowieka. Chodzi o to, żeby to też było (Dzwonek) zabezpieczone. W 
związku z tym apeluję o rozpoczęcie takich prac przyszłościowych, które 
zarówno zabezpieczą nas, ludzi, jak i dadzą ten komfort pracy ze sztuczną 
inteligencją w ochronie zdrowia. Dziękuję bardzo."
471,Urszula Koszutska,KO,"Szanowna Pani Marszałek! Panie Premierze! Wysoka Izbo! Jednym z priorytetów 
polskiej prezydencji w Radzie Unii Europejskiej jest koncentracja na zdrowiu, 
w tym na zdrowiu psychicznym dzieci i młodzieży, oraz na bezpieczeństwie w 
sieci. Dobrostan obywateli i dbałość o prawidłowy rozwój młodego pokolenia to 
podstawa budowania odpornego i dojrzałego społeczeństwa. Technologia cyfrowa 
może nam w tym pomóc. Nie lekceważymy zagrożeń płynących z Internetu i 
kwestii związanych z etyką pomocy psychologicznej i psychiatrycznej, dlatego 
na pewno ważne jest pytanie o wykorzystanie sztucznej inteligencji do 
lepszego i bardziej spersonalizowanego dopasowania pomocy zarówno w 
diagnostyce, jak i terapii.
Pytanie: W jaki sposób sztuczna inteligencja może odpowiedzieć na potrzeby 
zdrowotne w zakresie psychiatrii, jeśli chodzi zarówno o zdrowie psychiczne, 
jak i o bezpieczeństwo w sieci, w Internecie? Proszę również o wypowiedź na 
temat zapobiegania nienawiści w necie. Dziękuję serdecznie. (Oklaski)"
327,Ewa Schädler,Polska2050-TD,"Pani Marszałkini! Panie Premierze! Wysoka Izbo! Cyberprzestrzeń to 
przestrzeń, w której przyszło nam żyć, wszystkim, zarówno obywatelom, jak i 
instytucjom, państwom. Taka jest po prostu dzisiaj rzeczywistość. Daje ona 
możliwości, narzędzia zarówno dobre, jak i złe. Dzisiaj natomiast, w dobie, 
kiedy dopasowujemy się do tej rzeczywistości, chciałabym zadać pytanie panu 
premierowi: Jaki odsetek polskich instytucji publicznych korzysta z systemu 
elektronicznego obiegu dokumentów, który przecież bardzo ułatwia nam życie. 
Jak wyglądają perspektywy rozwoju tego systemu? Jak ten odsetek wygląda w 
polskich samorządach? Jest to dobre narzędzie, narzędzie, które oszczędza 
czas nam, również instytucjom i pracownikom tychże instytucji. Ale wiemy 
(Dzwonek), jak już tutaj poprzednicy wskazywali, iż jest dużo 
niebezpieczeństw związanych z tym tematem. Dziękuję bardzo."
203,Władysław Kurowski,PiS,"Pani Marszałek! Wysoka Izbo! Panie Premierze! Prezydencja Polski jest szansą 
dla Polski. Czy będzie wykorzystana? Dobrze by było. Natomiast pierwsze 
decyzje, np. o rezygnacji ze szczytu Unia Europejska - Stany Zjednoczone w 
Warszawie, to jest zły prognostyk dla tej prezydencji. Ale być może to tylko 
pierwsze koty za płoty.
Sztuczna inteligencja, cyberbezpieczeństwo to są specjalistyczne dziedziny, 
które wymagają wdrożenia wysokich technologii. Tak samo wymagają one myśli 
naukowo-technicznej i na pewno bez polskiej nauki nie zdziałamy za wiele. W 
przypadku, kiedy polska nauka jest na pewnym rozdrożu, ma pewne trudności, 
nie jest dofinansowana, ale też ma pewne problemy organizacyjne... Jest ta 
sprawa dotycząca IDEAS NCBR z jesieni, kiedy to stanowisko prezesa ośrodka 
badawczego (Dzwonek) stracił światowej sławy człowiek, pan prof. Piotr 
Frankowski. Była też rezygnacja sześciu członków rady naukowej. To niczemu 
dobremu nie służyło. Pytanie: Jaki system zachęt dla polskiej nauki będzie 
stworzony przez rząd, po to żeby się Polska nauka włączyła w ten ważny dla 
Polski proces? Dziękuję bardzo. (Oklaski)"
67,Barbara Dolniak,KO,"Szanowna Pani Marszałek! Panie Premierze! Wysoka Izbo! Sztuczna inteligencja 
nie zastąpi i nie powinna zastąpić człowieka na sali rozpraw, ale będzie 
skutecznie pomocna dla sprawności postępowania. W związku z tym mam pytania: 
Czy cyfryzacja wymiaru sprawiedliwości państw członkowskich znajdzie się na 
liście priorytetów? Jeżeli tak, to jakie przewiduje się w tym zakresie 
działania? Jaka będzie struktura funduszu sztucznej inteligencji, kiedy 
zostanie powołany oraz jaki podmiot będzie nim zarządzał? Dziękuję. (Oklaski)"
219,Adam Luboński,Polska2050-TD,"Szanowna Pani Marszałek! Wysoka Izbo! Panie Premierze! Wiemy doskonale, jak 
ważny jest szybki przepływ informacji. Stąd moje pytanie: Czy istnieje 
perspektywa wprowadzenia technologii SMS dla numeru alarmowego 112 oraz 
satelitarnego wzywania pomocy tam, gdzie nie ma możliwości skorzystania z 
sieci kablowych czy też z sieci radiowych? Na jakim stopniu zaawansowania 
jest wprowadzenie technologii AML, czyli dokładnego raportowania lokalizacji 
osoby, która pomocy wzywa i jej potrzebuje? Bardzo dziękuję."
280,Teresa Pamuła,PiS,"Pani Marszałek! Panie Premierze! Szanowni Państwo! Przełomowe i pionierskie 
rozporządzenie Parlamentu Europejskiego i Rady Unii Europejskiej z 13 czerwca 
2024 r. jako akt o sztucznej inteligencji już dziś wywiera wpływ na naszą 
gospodarkę i bezpieczeństwo, szczególnie państw Unii Europejskiej. Chciałabym 
zapytać właśnie teraz, w kontekście prezydencji Polski w Unii Europejskiej: 
Jakie zostaną podjęte kroki w celu ochrony przede wszystkim danych wrażliwych 
przed nieuprawnionym przepływem do państw trzecich? Pytam o to szczególnie w 
kontekście zagrożeń i konfliktu poza granicami Unii Europejskiej, na 
Ukrainie. Dobrym kierunkiem byłoby również przeznaczenie dodatkowego wsparcia 
finansowego, technologicznego i infrastrukturalnego na rzecz państw takich 
jak Polska (Dzwonek), szczególnie państw Unii Europejskiej. Jakie środki są 
przeznaczone na te działania i w jakiej kwocie? Dziękuję bardzo. (Oklaski)"
271,Barbara Okuła,Polska2050-TD,"Szanowna Pani Marszałek! Panie Ministrze! Wysoka Izbo! Dokładnie wiemy, że 
jako kraj mamy coraz większy problem z nieodpowiednim wykorzystywaniem 
Internetu i mediów społecznościowych przez osoby małoletnie, których wiek 
często jest praktycznie nieweryfikowany. W związku z powyższym proszę o 
informację, czy polski rząd będzie ograniczał dostęp do mediów 
społecznościowych dzieciom. Czy planowane jest nałożenie ograniczeń na 
TikToka wzorem Albanii? Czy rząd ma pomysł na walkę z patostreamami i 
treściami pornograficznymi, trafiającymi do dzieci i młodzieży przez 
Internet? Dziękuję bardzo. (Oklaski)"
19,Paweł Bliźniuk,KO,"Dziękuję.
Pani Marszałek! Panie Premierze! Wysoka Izbo! Nasza prezydencja w Unii 
Europejskiej to bardzo dobry czas dla Polski, który zbiega się z 
przygotowywaną strategią cyfryzacji naszego kraju do 2035 r. Ale to też 
bardzo dobry czas i szansa dla Unii Europejskiej. Opublikowany w zeszłym roku 
raport Mario Draghiego nie pozostawia złudzeń. Albo dokonamy ogromnej zmiany, 
albo nasza wspólnota gospodarcza odnośnie do państw Unii Europejskiej i Unia 
Europejska jako całość nie ma przyszłości. Stąd pytanie do pana premiera: 
Jakie postulaty chcemy w ramach naszej prezydencji sformułować? Chodzi o 
postulaty polityczne, postulaty na przyszłość, postulaty, które pozwolą 
zmienić ten zły stan rzeczy.
Druga kwestia. Cieszy mnie to bardzo, że w trakcie tej informacji pojawiło 
się wielokrotnie sformułowanie: dyplomacja cyfrowa. (Dzwonek) Jakie działania 
w czasie naszej prezydencji będą podejmowane, żeby urealnić ten postulat, 
żeby nasza współpraca na wymiarze międzynarodowym w zakresie cyfryzacji 
zacieśniała się? I co polski rząd planuje zrobić, żeby zwiększyć jeszcze 
bardziej kompetencje, m.in. kompetencje służby zagranicznej w zakresie 
cyfryzacji, by była także przygotowana do tego, żeby obsłużyć bardzo istotne 
z punktu widzenia przyszłości nie tylko Polski, ale i Unii Europejskiej 
wymiar i domenę współpracy międzynarodowej? Dziękuję. (Oklaski)"
257,Grzegorz Napieralski,KO,"Pani Marszałek! Panie Premierze! Od kiedy pierwszy chatbot, ChatGPT, wyszedł 
z laboratorium, było to w roku 2022, w listopadzie, sztuczna inteligencja i 
zaawansowane algorytmy stały się bardzo popularne. Ich popularność wzrastała 
z każdym miesiącem i z każdym dniem. Większość ekspertów mówi, że jest to 
rewolucja na miarę wynalezienia maszyny parowej, Internetu czy komputera. Nie 
mam pytania, bardziej taką sugestię. Wiemy dokładnie, że żeby dzisiaj tak 
naprawdę wygrać wyścig, na całym świecie trzeba inwestować w te algorytmy, 
trzeba inwestować w rozwój sztucznej inteligencji. I chciałbym, aby Polska, 
szczególnie chodzi o zaangażowanie pana ministra Standerskiego, wywarła wpływ 
w tej prezydencji, abyśmy stali się liderem jako Polska, jako Unia Europejska 
we wdrażaniu rozwiązań dotyczących sztucznej inteligencji. Słyszeliśmy od 
koleżanek i kolegów posłów, że tak naprawdę sztuczna inteligencja pojawia się 
dzisiaj w każdej dziedzinie naszego życia. A jak będzie za chwilę? Tego nie 
jesteśmy w stanie sobie nawet wyobrazić. Już dziś tak naprawdę powinniśmy 
walczyć, żebyśmy stali się liderem w Europie, a Europa liderem na świecie. 
Dziękuję bardzo. (Oklaski)"
50,Krzysztof Ciecióra,PiS,"Dziękuję.
Pani Marszałek! Wysoka Izbo! Chciałbym dołączyć do tych życzeń, które pan 
poseł Napieralski złożył Europie, nam, abyśmy byli liderem w tych 
technologiach, ale wszystko wskazuje na to, że nie będziemy żadnym liderem, 
tylko raczej skansenem światowym w tym zakresie. I stąd moje pytanie do pana, 
panie ministrze, jakie państwo przyjmą stanowisko w zakresie konstruowania 
prawa, jeśli chodzi o wolność słowa w Internecie. Trwa obecnie ogromna 
dyskusja na ten temat. Widzimy, co się dzieje chociażby w Stanach 
Zjednoczonych, które nadają temu procesowi cały rytm. X, dawny Twitter, 
wolność słowa. 2 dni temu Mark Zuckerberg stwierdził, że na Facebooku 
zdejmujemy te blokady wolności słowa, zdejmujemy tych fact checkerów, którzy 
regulowali to, co się dzieje na Facebooku. To się dzieje z innymi platformami 
społecznościowymi. Jak państwo, jak ministerstwo będzie podchodzić do tej 
dyskusji? Bo słyszymy, dochodzi do nas informacja, że mają być różne 
regulacje: osobna regulacja w Europie, która ma utrzymywać tę cenzurę i 
ograniczenie wolności słowa w tych serwisach społecznościowych, i regulacje 
amerykańskie, które będą zupełnie inne na tamtym kontynencie. (Dzwonek) Jak 
państwo do tego podchodzicie? Jaki będzie wasz głos i jakie wasze konkluzje 
będą proponowane w trakcie tej prezydencji? Dziękuję bardzo. (Oklaski)"
461,Anna Baluch,PiS,"Pani Marszałek! Panie Ministrze! Wysoka Izbo! Internet bez barier, czyli 
taki, który stanowi przestrzeń komunikacyjną bez względu na płeć, wiek, 
kulturę oraz stopień niepełnosprawności. Aby móc korzystać z Internetu, 
potrzebne jest w tym przypadku nie tylko łącze internetowe, czyli instalacja, 
której dokonuje firma, ale także komputer dostosowany do potrzeb osoby 
niepełnosprawnej oraz podstawowa przychylność twórców serwisów internetowych, 
dostosowanie sposobu wyświetlania treści informacyjnych do potrzeb osób 
niepełnosprawnych. Żeby móc realizować takie działania, potrzebny jest dostęp 
do Internetu. I od tego chciałabym rozpocząć. Mówimy o sztucznej 
inteligencji, ale w dalszym ciągu w Polsce jest mnóstwo terenów, które są 
cyfrowo wykluczone. W roku prezydencji Polski w Unii Europejskiej pytam, jak 
rząd zadba o te cyfrowe priorytety, biorąc pod uwagę przeciwdziałanie 
cyfrowemu wykluczeniu. Temat jest istotny zarówno dla osób z 
niepełnosprawnością, jak i dla przedsiębiorstw, które by chciały zatrudniać 
takie osoby, a poprzez to być bardziej otwarte na problemy wykluczenia. Pytam 
zatem o Program Operacyjny ˝Polska cyfrowa˝, jak będzie realizowany dla 
województwa lubelskiego. Dlaczego w województwie lubelskim firmy wycofują się 
z realizacji, a przetargi są unieważniane? Dziękuję. (Oklaski)"
198,Anita Kucharska-Dziedzic,Lewica,"Pani Marszałkini! Panie Premierze! Dyskusja, która pojawiła się na tej sali 
po wniosku wnioskodawców o przedstawienie priorytetów Ministerstwa Cyfryzacji 
w czasie polskiej prezydencji w Unii Europejskiej, wskazuje na kilka ważnych 
kwestii, które, jak myślę, Ministerstwo Cyfryzacji może rozważyć. Wiele 
głosów pojawiło się w kontekście państwa zapowiedzi, że Polska powinna być 
liderem cyfryzacji i prezentować własne dobre praktyki w zakresie wspierania 
rozwoju cyfryzacji w różnych aspektach w Europie. Pojawiło się także wiele 
pytań, jeżeli chodzi o wsparcie dla drobnych, małych i średnich 
przedsiębiorstw w zakresie wdrażania owych dobrych praktyk służących 
rozwojowi tych firm.
Pewnie nie tylko kontekst polskiej prezydencji jest ważny, ważne są także 
codzienne działania Ministerstwa Cyfryzacji i informowanie o nich. Kiedy pan 
premier mówił o dyplomacji cyfrowej, tutaj, na sali pojawiło się pewne 
wzmożenie i zainteresowanie, dlatego że budowanie na nowoczesnych 
technologiach pozycji Polski w Unii Europejskiej, wymiana dobrych praktyk, 
wymiana informacji, ta poszerzona współpraca, współpraca międzysektorowa, 
także pomiędzy sektorem cywilnym a wojskowym, są rzeczywiście nie tylko w 
planach Ministerstwa Cyfryzacji - są także pewnym wymogiem chwili, która jest 
wyjątkowo specyficzna w Unii Europejskiej.
Pojawiały się także pytania dotyczące wykorzystania nowoczesnych technologii 
czy sztucznej inteligencji w bezpieczeństwie, nie tylko bezpieczeństwie 
zewnętrznym, bezpieczeństwie związanym z obroną przed cyberatakami czy 
cyberterroryzmem, ale też bezpieczeństwie w zakresie codziennego 
funkcjonowania obywateli w Unii Europejskiej, więc ochrony zdrowia, 
komunikacji, logistyki. Serdecznie dziękuję panu premierowi za to, że te 
kwestie są kluczowe w celach, które stawia sobie Ministerstwo Cyfryzacji w 
czasie polskiej prezydencji.
Poprosiłabym o dodatkowe informacje, o doprecyzowanie wypowiedzi przez pana 
premiera. Chodzi mi o komunikowanie pewnych treści, które, jak widać, są 
potrzebne. Społeczeństwo, czy to polskie, czy to unijne, niekoniecznie ma 
pełną świadomość, jak wygląda w tej chwili zagrożenie cyberatakami, 
cyberterroryzmem państw wrogich na terenie Unii Europejskiej. Kiedy pan 
premier mówił zarówno o memorandum, o współpracy cyfrowej w Kijowie, jak i o 
polskich starlinkach, które zapewniają Ukrainie Internet, to czy pan premier 
mówił o incydentach dużej skali i o codziennych atakach na polską 
infrastrukturę i polskie bezpieczeństwo? Pan premier mówił o kilku tysiącach 
ataków. Myślę, że społeczeństwo polskie i unijne nie jest świadome, jaka jest 
skala zagrożenia i jakie są działania służb. Nie mamy świadomości skali tych 
zagrożeń i tych ataków, bo w zasadzie jesteśmy bezpieczni. Poprosiłabym o 
taką informację, bo być może zmieni to sposób patrzenia na te wyzwania, które 
stoją przed Unią Europejską i przed polską prezydencją w tym zakresie.
Dziękuję za informację o przeznaczeniu kilkudziesięciu milionów na 
kształcenie pracowników administracji. Rzeczywiście im więcej cyfryzacji w 
administracji, tym mniej barier, mniej regulacji, mniejsza jest potrzeba 
owych barier i owych regulacji, o których pan premier także powiedział. Te 
zapowiedzi o wzroście procentowym, jeśli chodzi o pieniądze przeznaczone na 
cyberbezpieczeństwo, są szalenie istotne.
Widać także niestety na tej sali podziały polityczne, bo kiedy jedni mówią o 
zagrożeniach dezinformacją, drudzy mówią o tym, że dezinformacja i 
wycofywanie się z fact-checkingu przez wielkie koncerny cyfrowe są dla nich 
szansą na powtórne zdobycie władzy. Dziękuję. (Oklaski)"
90,Krzysztof Gawkowski,Lewica,"Pani Marszałkini! Szanowni Państwo! Serdecznie dziękuję za tę debatę. Padło 
dużo dobrych, merytorycznych pytań, a przede wszystkim widoczna była chęć 
udziału w dyskusji o tym, jak zmienia się i odmienia polska cyfryzacja. 
Jesteśmy w miejscu bez wątpienia przełomowym. Te wszystkie pytania, które 
tutaj państwo kierujecie, pokazują, o jakich obszarach państwa mówimy: 
ochrona zdrowia, edukacja, transport, infrastruktura, logistyka, 
administracja, cyberbezpieczeństwo. To jest cały przekrój państwa. Nie 
dotyczy to dzisiaj już tylko cyfryzacji. Mowa nie jest o cyfryzacji. Mowa 
jest o tym, jak zmienia się państwo, życie obywatela, administracja i biznes. 
Gdzie w tym wszystkim jest cyfryzacja? Jest w centrum zainteresowania, bo 
wszyscy z niej korzystamy. Bardzo się cieszę z tej dyskusji, którą odbywamy. 
Chciałbym też serdecznie podziękować państwu za to dobre, merytoryczne 
przygotowanie do tej rozmowy.
Gdzie jesteśmy? Jesteśmy w czasie przełomu. Dla Polski rozbudowa zdolności 
dotyczących reagowania na incydenty cyberbezpieczeństwa, w tym incydenty 
dużej skali, jest bez wątpienia sprawą przełomową nie tylko podczas 
prezydencji, ale także podczas całego procesu rozbudowywania polskiej 
odporności i budowania struktur.
Dlatego budujemy CSIRT-y poziomu krajowego i CSIRT-y sektorowe, rozbudowujemy 
zdolności i inwestujemy duże pieniądze. W najbliższych 2 latach na 
Cybertarczę Rzeczypospolitej Polskiej wydamy ponad 3 mld zł. Inwestujemy w to 
miękkie podbrzusze, którym dzisiaj są samorządy terytorialne. Zainwestujemy w 
2,5 tys. samorządów przeszło 1,5 mld zł, które będą przeznaczone na 
podnoszenie kompetencji w zakresie cyberbezpieczeństwa, na infrastrukturę 
sieciową, na budowanie tkanki ochrony cyber w administracji lokalnej.
Jestem też przekonany, że bardzo ważnym tematem jest wzmocnienie suwerenności 
cyfrowej Polski. Ten priorytet, o którym mówił pan przewodniczący Pejo, jest 
dla mnie, dla ministerstwa, ale też dla Polski ważnym elementem budowania 
wsparcia. Pojawiły się tutaj głosy dotyczące tego, jak wyobrażamy sobie walkę 
z dezinformacją. To jest dla resortu cyfryzacji, dla ministerstwa priorytet i 
będzie priorytetem nie tylko na czas wyborów. Budowanie dobrych praktyk ma 
niszczyć to przekonanie, że dezinformacji na coś zezwalamy, to jest po prostu 
w interesie każdego obywatela, każdej obywatelki. Walczymy z dezinformacją. 
Zbudowaliśmy specjalny ośrodek w ramach Naukowej i Akademickiej Sieci 
Komputerowej, który zajmuje się w czasie rzeczywistym, bo było o to pytanie, 
24 godziny na dobę walką z dezinformacją. Zostały nawiązane kontakty z 
platformami po to właśnie, żeby szybko te treści usuwać. Podczas posiedzenia 
tej Izby, podczas merytorycznej dyskusji też pojawiały się nieprawdziwe 
informacje, które chciałbym sprostować.
Było pytanie chociażby o cenzurę w Internecie. Cenzura w Internecie, którą 
niby my realizujemy, to jest taka cenzura... Prawo i Sprawiedliwość 
przygotowało rzeczywistą cenzurę. Przypominam, że w moim resorcie, w resorcie 
cyfryzacji w przeszłości trwały prace nad ustawą, która miała wprowadzić tzw. 
lex pilot, czyli cenzurę na pilocie, doprowadzić do tego, że po prostu 
mielibyśmy określone kanały, a do innych nie mielibyśmy dostępu. Ustawa - 
Prawo komunikacji elektronicznej jest dzisiaj wdrożona, już zamplementowana, 
a przez niekompetencję Prawa i Sprawiedliwości mieliśmy za nią zapłacić 100 
mln kary. Taka prawda. No więc po co będziemy sobie o takich rzeczach mówili?
Pani posłanka Paluch pytała o instytut sztucznej inteligencji. Warto by było 
się nauczyć, że nie było w Polsce takiego instytutu, ale notabene taki 
instytut będzie, bo Ministerstwo Cyfryzacji taki instytut powołuje, on będzie 
działał. Będą grube pieniądze, bo sztuczna inteligencja dla polskiej racji 
stanu jest bardzo ważna i dlatego chcemy w nią inwestować.
Ale do meritum, bo spraw było bardzo dużo, i cieszę się z tego, że możemy o 
nich porozmawiać. Przede wszystkim chciałbym państwa zapewnić, że resort 
cyfryzacji współpracuje z Ministerstwem Zdrowia i z ministerstwem edukacji 
nad kwestiami, o których tutaj była mowa. Po pierwsze, w zakresie 
cyberbezpieczeństwa ochrony zdrowia, całego systemu i szpitali organizowane 
są cotygodniowe spotkania Połączonego Centrum Operacyjnego 
Cyberbezpieczeństwa. Tam są omawiane wszystkie kwestie dotyczące incydentów, 
których jest masa. Tylko wczoraj zgłoszono ponad 1500 incydentów. Tylko 
wczoraj wprowadzono na listę ostrzeżeń 217 domen i wskazano, że są one 
fałszywe albo wprowadzają fałszywe treści. To jest jeden dzień. W Połączonym 
Centrum Operacyjnym Cyberbezpieczeństwa toczy się praca z polskimi służbami.
Były pytania o infrastrukturę krytyczną, w tym kolejową. Z chęcią na nie 
odpowiem - to właśnie dzięki operacjom, które są prowadzone w ramach ABW... 
Bo to ono dzisiaj koordynuje CSIRT poziomu rządowego, to właśnie tam odbywają 
się narady i stamtąd, w trybie zastrzeżonym, niejawnym, pozyskuje się 
informacje wpływające na pracę komitetu bezpieczeństwa, które prowadzi pan 
premier Kosiniak-Kamysz. Tam właśnie te wszystkie rzeczy dotyczące 
infrastruktury strategicznej, infrastruktury krytycznej dla państwa są 
prowadzone, tam je przyjmujemy i tam są też realizowane zadania. Prowadzimy 
oczywiście też działania jawne, m.in. dotyczące procesów legislacyjnych, 
które mają być szybkie i skuteczne.
Były pytania o AI Act. Dla Ministerstwa Cyfryzacji jest on priorytetem, nie 
jeśli chodzi o prezydencję, ale priorytetem legislacyjnym na 2025 r. Chcemy 
go szybko implementować i to robimy. Jesteśmy państwem, które pierwsze w 
Europie, w Unii Europejskiej z implementacją AI Act wystartowało. Będziemy w 
tej sprawie rozmawiali i nie tylko w ramach administracji, ale przede 
wszystkim z biznesem, żeby takie ustawy, takie kompetencje, które chcemy 
tworzyć w ramach komisji rozwoju i bezpieczeństwa AI, w żaden sposób się nie 
rozmyły i biznesowi nie przeszkadzały, bo sztuczna inteligencja powinna też 
służyć biznesowi.
Były pytania dotyczące tego, jak chcemy wspierać przedsiębiorców w rozwoju 
cyfrowym i w zakresie AI. Otóż chcemy ich wspierać, inwestując. Po pierwsze, 
powołaliśmy Fundusz Sztucznej Inteligencji, który już działa. Fundusz 
Sztucznej Inteligencji pierwsze swoje kroki postawił w grudniu 2024 r., a 
pierwszą inwestycją, którą ogłosiliśmy, była fabryka sztucznej inteligencji. 
Padło tu również pytanie o to. Tworzymy fabrykę sztucznej inteligencji w 
Krakowie w Cyfronecie, zwiększymy moce obliczeniowe. Po co? M.in. po to, żeby 
zwiększyła się szansa na lepszą stabilność systemu związanego z algorytmami w 
ochronie zdrowia i leczenia chorób onkologicznych. Właśnie po to to robimy. 
Drugi krok to są też sprawy, które będą się rozstrzygały w 2025 r. 
Chcielibyśmy, żeby w Polsce powstawały kolejne fabryki sztucznej 
inteligencji. W tej sprawie też się toczą negocjacje.
Jesteśmy w końcu też w państwie, które musi wprost powiedzieć, że cyberwojna 
z Rosją nie tylko się toczy, ale też że ją wygrywamy. Pytaliście państwo, 
gdzie jesteśmy. W związku z tym, że tak mało o niej słyszycie, możemy 
powiedzieć, że jest tak dobrze. Czy jest to oznaka tego, że za chwilę nie 
będzie gorzej, że coś się wydarzy? Czujność cyberbezpieczeństwa polega na 
tym, że trzeba tam pieniędzy i ludzi. Pieniądze są, ludzie są. Chodzi jeszcze 
o to, żebyśmy czujność sprowadzili do prostej odpowiedzi. Jak chcemy 
realizować zadania w ramach tego, że po drugiej stronie jest coraz więcej 
adwersarzy, którzy chcieliby nas atakować? Współpracujemy w tej sprawie 
również międzynarodowo, m.in. z Agencją Unii Europejskiej ds. 
Cyberbezpieczeństwa. Byłem w siedzibie ENISA w Grecji, spotykałem się z szefem 
ENISA. Rozmawialiśmy o priorytetach Polski podczas prezydencji w najbliższych 
6 miesiącach. Ta kompatybilność z międzynarodowym sektorem cyber, ale też 
sprawa rozwoju cyfrowego są dla mnie bardzo ważne. Te relacje bardzo się 
rozbudowały w ostatnich miesiącach, właśnie po to, żeby Polska w ramach 
prezydencji mogła pokazywać, że ma odpowiednią jakość myślenia.
Chciałem państwa uspokoić, bo pytaliście o relacje transatlantyckie. Rządowi 
koalicji 15 października, Ministerstwu Cyfryzacji udało się podpisać 
porozumienie z amerykańskim rządem. Memorandum of understanding ma dawać 
takie poczucie bezpieczeństwa w cyberprzestrzeni. Miałem okazję widzieć się, 
rozmawiać z kierownictwem Pentagonu w Waszyngtonie, rozmawiałem z szefem 
amerykańskiej agencji NSA i rozmawiałem w tej sprawie w siedzibie FBI. Te 
relacje w Polsce są dzisiaj na najwyższym poziomie. Polska dzisiaj, można 
powiedzieć, jest takim mocnym cyberlotniskowcem amerykańskim w Europie. Ta 
współpraca bardzo na Polsce się opiera. Polskie cybersłużby są w piątce 
najlepszych na świecie. Tego możecie być pewni. Ale czy jesteśmy przekonani, 
że ataków nie będzie? Będą, bo tych ataków, tak jak wam powiedziałem, tylko 
wczoraj zgłoszonych było 1500.
Jesteśmy też w miejscu, w którym będą postępowały implementacje prawa. NIS2 - 
pani posłanka z PiS-u pytała o to, kiedy będzie ona zaimplementowana. Będzie 
zaimplementowana w 2025 r., wierzę, jest to jeden z kluczowych elementów 
budowania sektorowej odpowiedzialności.
Były też pytania o rynek. Musimy mieć świadomość, że zmiana rynku nie polega 
na tym, że walczymy z jakimś państwem, bo KSE nie walczy z żadnym państwem. 
KSE to jest odpowiedzialność za urządzenia, żeby nie wysyłały informacji do 
innych państw. To jest wspólne rozumienie rynku i tak to należy traktować. Za 
odpowiedzialnością za urządzenia idzie odpowiedzialność tych, którzy te 
urządzenia do Polski sprowadzają i muszą ponosić tego koszty. Tak to rozumiem 
i tak też dzisiaj rozumie to Ministerstwo Cyfryzacji, w którym mamy okazję 
wszyscy pracować.
Były też pytania o białe plamy, jeżeli chodzi o Internet. W 2024 r. 
podpisaliśmy umowy związane ze zwiększeniem dostępu do ultraszybkiego 
Internetu na prawie 1300 mln zł, a w 2025 r. będzie to ogromna suma, jeszcze 
większa, ponad 2 mld zł. Wszystko wskazuje na to, że tych pieniędzy będzie 
ponad 2100 mln zł. W Polsce dostęp do Internetu ma dzisiaj 95% gospodarstw. 
Chcemy dążyć do takiego pakietu, żeby było to 100%.
Pojawiły się pytania o strategię cyfryzacji Polski. Bardzo się cieszę z tych 
pytań i dziękuję za nie, bo to jest ambitny cel, pokazanie, gdzie Polska w 
odniesieniu do cyfryzacji ma być w roku 2035. Co to oznacza? Były pytania 
dotyczące m.in. portfela tożsamości cyfrowej. Chcemy, żeby w Polsce w 2035 r. 
20 mln Polek i Polaków miało taki portfel. Chcemy, żeby 100% podmiotów 
realizujących zadania publiczne pracowało na systemach elektronicznego 
zarządzania dokumentami. Wyobrażam sobie, że będziemy mieli też większą 
liczbę specjalistów branży ICT. W porównaniu do tych blisko 800 tys. dzisiaj 
będzie 1,5 mln takich osób. 20 mln Polek i Polaków to też większa ochrona. 
Dzisiaj z mObywatela korzysta 8 mln ludzi. Swój numer PESEL zastrzegło 5 mln. 
To jest przyszłość. Powinniśmy właśnie w tym kierunku działać, żeby ochrona w 
tym obszarze się zwiększała.
Dla nas to był też intensywny rok pracy, nie tylko tej strategicznej, ale 
przede wszystkim dotyczącej odpowiedzialności chociażby za to, jak będzie 
wyglądał Fundusz Cyberbezpieczeństwa. O kwotach już mówiłem. Liczby będą się 
zwiększały, ale też chciałem powiedzieć, że pracujemy nad strategią 
cyberbezpieczeństwa Polski na przyszłość. Było o to pytanie. Będzie to 
strategia na lata 2025-2029, kompatybilna i spójna z ustawą o krajowym 
systemie cyberbezpieczeństwa, ale też pokazująca sektorowe problemy 
przyszłości, które trzeba będzie rozwiązywać.
Dla mnie odpowiedzialność to też gra drużynowa i stąd współpraca z 
ministerstwem edukacji, która ma się opierać na tym, że będziemy budowali 
nowe sale AI w szkołach w Polsce, i tych małych, i tych wiejskich, i tych w 
dużych metropoliach, nikt nie będzie pomijany. ˝Cyfrowy uczeń˝ - dalej chcemy 
budować odpowiedzialność za to, żeby sprzęt maszerował do uczniów, ale żeby 
był ubogacony o aplikacje, programy, sprzęt, żeby to nie było tylko puste 
przekazanie sprzętu (Oklaski), żeby to był rozbudowany program. Taki kierunek 
został temu nadany.
Sprawa dotycząca odpowiedzialności za ochronę dzieci. Słuchajcie, naprawdę 
nie można chyba posądzić nikogo z nas, nie wierzę, że jakiemuś rządowi w 
Polsce nie zależałoby na tym, żeby chronić dzieci. To jest nasz priorytet. 
Dzieci muszą być w Internecie chronione i to chronione na wielu poziomach. 
Chodzi nie tylko o weryfikację wieku, czyli o szkodliwe treści, ale też o 
nielegalne treści, odpowiedzialność za patostreamy. Nad tym pracujemy. 
Chciałbym, żeby w najbliższych miesiącach te prace się zakończyły, chociaż 
zdaję sobie sprawę z tego, że budzą emocje. Dlatego zapowiedzieliśmy 
konsultacje społeczne. Chodzi o odpowiedzialność za to, jak powinna ta sfera 
wyglądać.
Będziemy też szybko wdrażali technologię AML. Wierzę, że sprawa dotycząca 
koordynacji z tym związanej - że będziemy szybko to monitorowali i 
wskazywali, gdzie dochodzi do wypadków, i ratowali ludzi - będzie tak 
przygotowana, że już za kilkanaście miesięcy będziemy mogli powiedzieć, że w 
Polsce każdy może z tego systemu w pełni korzystać.
Chciałem państwa zapewnić, że nikt w Polsce nie myśli o tym, żeby wprowadzać 
jakąkolwiek cenzurę Internetu. Nikt o tym nie myśli. Ale myślimy o 
bezpiecznych wyborach, myślimy o walce z dezinformacją, chcemy walczyć z fake 
newsami, uważamy, że deepfake’i są zagrożeniem. Musimy o tym mówić i nie 
możemy z tego robić zagadnienia politycznego, bo to jest zagadnienie naszego 
życia. Każdy może być w takiej sytuacji, że będzie obawiał się tego, co 
przeczyta i czy to jest prawda. Odpowiedzialność klasy politycznej z prawa i 
z lewa, z centrum i ze środka musi dotyczyć każdego obywatela. To jest dla 
nas bardzo ważne.
Na koniec chciałem bardzo serdecznie podziękować panu przewodniczącemu Pejo 
za dobrą współpracę z komisją, za to, że jesteśmy w stanie rozmawiać ponad 
podziałami politycznymi w tym trudnym czasie dotyczącym cyfryzacji, ale i 
odpowiedzialności za Polskę. Chciałem podziękować mojemu zespołowi w 
Ministerstwie Cyfryzacji, panom ministrom Standerskiemu, Gramatyce, 
Olszewskiemu i ministrowi Rosińskiemu, za to, że możemy współpracować i że 
będąc z różnych stron sceny politycznej, jesteśmy w stanie porozumiewać się 
ze sobą. Każdy ma swoje obszary odpowiedzialności. Chciałem wam o tym 
powiedzieć i jednocześnie zaprosić wszystkich na kolejne konsultacje 
społeczne. W Polsce pierwszy raz Ministerstwo Cyfryzacji od roku organizuje 
otwarte konsultacje społeczne. Co pół roku każdy z państwa może uczestniczyć 
w takich konsultacjach. Dyrektorzy departamentów, tak jak dzisiaj są tutaj ze 
mną, przychodzą na spotkania, jesteśmy gotowi na rozmowy z biznesem, 
odpowiedzialnie myślimy o przyszłości, nie boimy się trudnych decyzji. Np. na 
rozwój przedsiębiorczości w obszarze sztucznej inteligencji, ale i zmian 
cyfrowych przeznaczymy w najbliższych 2 latach ponad 2,8 mld zł. Niektórzy 
mówią, że mogliśmy kierować te pieniądze inaczej, a ja mówię: biznes ma 
korzystać, Polska ma korzystać, obywatel ma korzystać, edukacja ma korzystać. 
Cyfryzacja w Polsce ma służyć każdemu i każdej z nas. Ona nie powinna 
dotyczyć tych spraw, które dotyczą bieżącej polityki, sporu politycznego. 
Dlatego chciałbym was wszystkich prosić, z prawa i z lewa, o to, żebyśmy o 
cyfryzacji rozmawiali jako o potrzebie rozbudowania państwa, z którego 
wszyscy będziemy dumni. Nikt nie będzie miał wobec siebie nawzajem możliwości 
krytykowania, a to, co powiedzieliście negatywnego, traktuję jako troskę i 
przyjmuję. To, co złe, będziemy naprawiali, a tym, co dobre, chwalmy się. 
Serdecznie państwu dziękuję za tę debatę. Wszystkiego dobrego. (Oklaski)"
256,Arkadiusz Myrcha,KO,"Pani Marszałek! Wysoka Izbo! Mam szczerze ogromny zaszczyt przedstawić 
projekt ustawy, który reguluje przystąpienie Polski do Prokuratury 
Europejskiej.
Dzisiejsze pierwsze czytanie odbywa się też w bardzo szczególnym momencie. Po 
pierwsze, Polska kilka dni temu przejęła przewodnictwo w Radzie, przez 
najbliższe 6 miesięcy będziemy w ramach prezydencji kierowali pracami Rady, 
co jest niezwykłą odpowiedzialnością, ale także dumą. Ale co więcej, 
dzisiejsza debata odbywa się w momencie, kiedy Polska stała się już formalnym 
członkiem Prokuratury Europejskiej. I to jest ogromne osiągnięcie naszego 
pierwszego roku działania koalicji 15 października. Przypomnę zresztą, że 
jedną z pierwszych decyzji, jaką podjął pan minister Adam Bodnar, było 
właśnie złożenie wniosku akcesyjnego o przystąpienie Polski do Prokuratury 
Europejskiej i już kilka tygodni później decyzją Komisji Polska formalnie 
przystąpiła do tego nowego organu funkcjonującego w ramach Unii Europejskiej.
Pozwólcie państwo, że tę debatę pozwolę sobie wykorzystać nie tylko na 
omówienie samego projektu ustawy, on też oczywiście będzie przedmiotem 
rozpatrzenia na posiedzeniu komisji. Chciałem, żebyśmy też powiedzieli w 
ogóle parę zdań o tym, czym jest Prokuratura Europejska. Jest to organ 
zupełnie nowy, w Polsce jeszcze szerzej nieznany, który funkcjonuje już od 1 
czerwca 2021 r. i który już w swojej działalności podjął bardzo realne 
działania operacyjne, śledcze i ma na swoim koncie realne osiągnięcia w walce 
z przestępczością finansową, z przestępczością gospodarczą.
Mówimy dziś o tym projekcie także w momencie, kiedy po raz pierwszy w 
historii Polski mamy już wyłonioną panią prokurator Prokuratury Europejskiej. 
Pani dr Grażyna Stronikowska, która przez lata była członkiem Komisji Nadzoru 
Europejskiego Urzędu ds. Zwalczania Nadużyć Finansowych, wieloletnia 
pracownica, prokurator Prokuratury Krajowej, będzie miała ten zaszczyt, żeby 
po raz pierwszy w historii Polski wypełniać urząd prokuratora europejskiego. 
Nadmienię też z nieskrywaną satysfakcją i nutką lokalnego patriotyzmu, że 
jest ona absolwentką toruńskiego Uniwersytetu Mikołaja Kopernika.
To wszystko dzisiaj skupia się wokół debaty nad projektem, który być może 
wydaje się projektem mocno technicznym, mocno organizacyjnym, ale niesie za 
sobą dawkę bardzo konkretnych i realnych działań. Prokuratura Europejska jest 
przede wszystkim niezależnym prokuratorskim organem działającym w Unii 
Europejskiej. Jej najważniejszym zadaniem jest ściganie przestępstw 
naruszających interesy Unii Europejskiej. Jakie to przestępstwa? Jakie 
działania obejmują funkcjonowanie Prokuratury Europejskiej? Przede wszystkim 
oszustwa związane z podatkami, z podatkiem VAT, przestępstwami o charakterze 
transgranicznym, wyłudzeniami. W tym wypadku oczywiście, żeby nie mieć 
wątpliwości, że każda, nawet drobniejsza sprawa jest we właściwości 
Prokuratury Europejskiej, w tym zakresie jest ograniczenie, że wartość szkody 
musi przekraczać kwotę 10 mln euro. Natomiast poza kwestiami podatkowymi 
Prokuratura Europejska ściga także przestępstwa związane z korupcją, 
nadużywaniem i wykorzystywaniem w niewłaściwy sposób środków unijnych, z 
defraudacją i także przestępstwa związane z praniem brudnych pieniędzy.
Prokuratura Europejska współpracuje zarówno z organami krajowymi, jak i z 
organami międzynarodowymi. Oczywiście każda legislacja krajowa określa 
wzajemne relacje pomiędzy działalnością Prokuratury Europejskiej a danymi 
organami na terenie kraju, prokuraturą, policją i innymi służbami, ale także 
Prokuratura Europejska współpracuje z dwiema niezwykle ważnymi instytucjami. 
Mam tu na myśli oczywiście Europol i instytucję unijną, o której dzisiaj 
wspomniałem, czyli tzw. OLAF. I żebyśmy mogli spokojnie, mam nadzieję, bez 
większych emocji dyskutować nad tym naprawdę niezwykle ważnym projektem 
ustawy, chciałbym wskazać, może tylko tytułem uzupełnienia tego wstępu, że 
Prokuratura Europejska od momentu, kiedy zacznie już formalnie także działać 
na terenie Polski, a to jest kwestia już najbliższych kilku, kilkunastu 
tygodni, przejmie prowadzenie kilku toczących się już na terenie Polski 
postępowań. To będą m.in. postępowania dotyczące tak słynnej już afery NCBR, 
działań Agencji Rozwoju Przemysłu. Wszędzie tam, gdzie już dzisiaj wypełnione 
są kryteria postępowań, które są we właściwości Prokuratury Europejskiej.
Nie chciałbym dzisiaj wchodzić w dyskusję, dlaczego Polska po tak długim 
okresie przystępuje do Prokuratury Europejskiej i jakie były motywy naszych 
poprzedników, żeby wstrzymywać tę akcesję. Chciałbym, żebyśmy dzisiaj - i mam 
nadzieję, że tak będzie - naprawdę ponad politycznymi podziałami skupili się 
na tym, co Polska, Polacy mogą zyskać na tym, że Polska w końcu do tej 
Prokuratury Europejskiej przystąpi. Prokuratura Europejska działa na dwóch 
poziomach organizacyjnych i jeden poziom to jest organ centralny Prokuratury 
Europejskiej działający w Luksemburgu, który stanowią przedstawiciele 
poszczególnych państw członkowskich, tj. jeden prokurator na państwo. Ale 
działa ona też w sposób absolutnie zdecentralizowany, czyli za pośrednictwem 
tzw. prokuratorów delegowanych, którzy działają już na terenie danego państwa 
w ramach Prokuratury Europejskiej. W przypadku Polski tych delegowanych 
prokuratorów, czyli polskich prokuratorów, którzy tutaj będą prowadzili 
postępowania i tutaj będą wykonywali czynności, jest 12, ale docelowo tych 
prokuratorów delegowanych będzie 24. Oni będą działali przy konkretnie 
przypisanych jednostkach organizacyjnych prokuratury, proporcjonalnie 
rozmieszczonych na terenie Polski, tak żeby w sposób sprawny organizacyjnie 
zapewnić im możliwość funkcjonowania na terenie całego kraju.
Ciężar finansowy, organizacyjny spoczywa na prokuraturze, stąd też ta oś 
głównych zmian w przepisach dotyczy ustawy Prawo o prokuraturze. Odnosi się 
ona zarówno do kwestii organizacyjnych, finansowych, majątkowych, jak i do 
samego statusu prokuratora europejskiego, który zostaje włączony w korpus 
prokuratorów regulowanych ustawą Prawo o prokuraturze. Regulowane są także 
kwestie ich świadczeń, ich statusu i powrotu do pierwotnie wykonywanych 
zadań, przed objęciem funkcji w ramach Prokuratury Europejskiej.
Druga oś zmian to są zmiany w Kodeksie postępowania karnego, które regulują 
kwestie proceduralne. Projekt zakłada wprowadzenie nowej części, nowego 
rozdziału, który w sposób szczegółowy opisze te kwestie - jak wspomniałem - 
proceduralne. Chcę, żeby bardzo mocno wybrzmiało w tej Izbie, że delegowani 
prokuratorzy europejscy to są polscy prokuratorzy, którzy będą działali na 
podstawie polskich przepisów, ale będą prowadzili właśnie tzw. europejskie 
postępowania, które oczywiście też znajdują swoją definicję w proponowanych 
zmianach. Prokuratorzy w związku z tym będą upoważnieni i uprawnieni do 
podejmowania wszystkich czynności, takich jak każdy inny oczywiście 
prokurator, i będą zobowiązani do prowadzenia, wnoszenia, jeśli oczywiście 
materiał dowodowy na to pozwoli, aktów oskarżenia i popierania ich przez cały 
okres postępowania sądowego. Projekt rozstrzyga także kwestie, które 
oczywiście naturalnie będą się rodziły, mianowicie kwestie jakichś sporów 
kompetencyjnych, które w różnych państwach narodowych są w różny sposób 
rozstrzygane: czy to przez sąd, czy - tak jak tutaj proponujemy - przez 
prokuratora generalnego, który te spory o właściwość będzie rozstrzygał.
To, co ważne, gdy wspomina się o prokuratorze generalnym, to to, że właśnie 
przed polskim parlamentem raz do roku prokurator generalny będzie 
przedstawiał sprawozdanie z działalności prokuratorów europejskich. Będzie to 
sprawozdanie jawne, w którym będzie prezentował efekty ich pracy, szczegóły 
postępowań, o ile oczywiście przepisy prawa będą na to pozwalały. Chodzi o 
to, żeby mieć realną wiedzę, w jaki sposób te postępowania europejskie są w 
Polsce prowadzone.
Pani Marszałek! Wysoka Izbo! Jak wspomniałem, mam nadzieję, że pomimo 
istniejących dzisiaj różnic co do szczegółowych przepisów tego projektu 
ustawy, nad którymi będziemy dyskutowali na posiedzeniu Komisji 
Sprawiedliwości i Praw Człowieka, idea przystąpienia Polski do Prokuratury 
Europejskiej nie będzie nas tutaj, w tej Izbie parlamentu dzieliła, że 
wszyscy dostrzegamy korzyści płynące z tego, że Polska stanie się realnym 
członkiem Prokuratury Europejskiej i że wzmocniona zostanie możliwość 
realnego ścigania przestępstw na tle podatkowym, prania brudnych pieniędzy, 
wyłudzeń funduszy unijnych, żebyśmy mogli z dumą powiedzieć, że jako klasa 
polityczna, jako polski Sejm wykorzystujemy wszystkie możliwe narzędzia 
prawne wynikające z polskich przepisów i z traktatów, żeby z tym niezwykle 
ohydnym zjawiskiem przestępczości po prostu walczyć w sposób skuteczny.
Pani Marszałek! Wysoka Izbo! Mam nadzieję, że ten projekt po pracach w 
komisji wróci do Wysokiej Izby i będziemy mieli przyjemność i zaszczyt ten 
projekt w trzecim czytaniu oczywiście uchwalić. Dziękuję bardzo. (Oklaski)
(Przewodnictwo w obradach obejmuje wicemarszałek Sejmu Monika Wielichowska)"
25,Zbigniew Bogucki,PiS,"Szanowna Pani Marszałek! Wysoki Sejmie! Panie Ministrze! Z uwagą słuchałem 
wystąpienia pana ministra. Już pierwsze słowa wzbudziły moje olbrzymie 
zdziwienie. Pan minister raczył powiedzieć, że my jako Polska już 
przystąpiliśmy formalnie do Prokuratury Europejskiej. Panie ministrze, a w 
jakim trybie i jak to się stało? W takim razie po co my się tutaj dzisiaj 
spotykamy i po co mamy procedować nad ustawą, skoro pan minister twierdzi, że 
już przystąpiliśmy do Prokuratury Europejskiej? Więcej: nawet ta forma 
procedowania w zakresie ustawy zwykłej nie jest wystarczająca. Zaraz to 
wykażę i udowodnię. A więc to jest coś, co budzi moje zdziwienie, bo w takim 
razie niepotrzebna jest nasza obecność tutaj, niepotrzebna jest ta dyskusja.
Wsłuchiwałem się w wystąpienie pana ministra i poza tym, że mają być jakieś 
bliżej nieokreślone korzyści dla państwa polskiego, dla polskich obywateli, 
szerzej, również dla Unii Europejskiej, bo przecież jesteśmy członkiem 
Wspólnoty, to nie dowiedziałem się o ani jednej zalecie tej prokuratury, tzn. 
co miałoby działać lepiej, co miałoby działać sprawniej, bardziej wydolnie, 
jak skorzysta na tym państwo polskie, jak skorzystają polscy obywatele. Poza 
tym przymiotnikiem: europejska - Prokuratura Europejska - właściwie nie 
przedstawił pan, panie ministrze, żadnych konkretnych okoliczności i 
przykładów, jak wpisanie się czy wejście Polski do struktury Prokuratury 
Europejskiej będzie korzystne.
Natomiast nie powiedział pan nic o kwestii absolutnie zasadniczej, czyli o 
kwestii suwerenności państwa polskiego. To nie jest tylko moje zdanie czy 
zdanie klubu Prawa i Sprawiedliwości, którego stanowisko mam dzisiaj zaszczyt 
i przyjemność prezentować, ale to jest także stanowisko wielu innych krajów. 
Te kwestie podnosił chociażby rząd holenderski. Do Prokuratury Europejskiej 
nie przystąpiły Dania, Szwecja, Irlandia, Węgry, Polska. A więc to nie jest 
tak, jak pan by pewnie chciał to przedstawić, że w ostatnich latach, kiedy 
rządziło Prawo i Sprawiedliwość, nie przystąpiliśmy do Prokuratury 
Europejskiej, bo był zły rząd Prawa i Sprawiedliwości. Nie wszystkie kraje 
przystąpiły - te kraje, które chcą strzec swojej suwerenności. A 
suwerennością jest także to, że to do państwa członkowskiego należy wyłączna 
kompetencja, jeżeli chodzi o ściganie, oskarżanie własnych obywateli i 
rozliczanie ich w trybie karnym. Dzisiaj państwo, wchodząc w ten model, de 
facto chcecie oddać tę kompetencję państwa polskiego organowi zewnętrznemu, 
który, po pierwsze, nie podlega demokratycznej kontroli, bo nie ma 
demokratycznej kontroli nad prokuratorem europejskim i tymi wszystkimi, 
którzy są tam delegowani.
Trzeba też bardzo jasno powiedzieć, że już dzisiaj ten model i to 
rozporządzenie, które reguluje funkcjonowanie Prokuratury Europejskiej, nie 
wnoszą nic do tego, żeby lepiej ścigać przestępstwa. Podam przykład za panem 
prof. Marcinem Warchołem, który wskazał: Polska, która nie jest członkiem 
Prokuratury Europejskiej, ściga skuteczniej te przestępstwa - mówimy o 
przestępstwach finansowych - niż 22 państwa zrzeszone w ramach tej 
organizacji. Z danych opublikowanych przez urząd prokuratora europejskiego 
wynika, że na koniec 2021 r. toczyły się 133 sprawy związane z nadużyciami 
finansowymi, gdzie łącznie ujawniono wyłudzenie VAT-u na kwotę 2,5 mld euro. 
22 kraje, Prokuratura Europejska, ta wspaniała, która ma tak znakomicie nam 
pomagać w ściganiu przestępstw finansowych, VAT-owskich - 2,5 mld euro. 
Postępowania te obejmują 22 państwa, które przystąpiły do Prokuratury 
Europejskiej. Z danych zgromadzonych przez polskie służby wynika, że w 2021 
r. w Polsce tego typu najpoważniejszych śledztw VAT-owskich było 20 na kwotę 
ponad 4 mld zł, czyli ok. 1 mld euro. Jak jasno i prosto z tego można 
obliczyć, Prokuratura Europejska obejmująca 22 państwa prowadziła sprawy, 
gdzie, przyjmijmy, szkoda w zakresie VAT-u była zaledwie 2,5 razy większa w 
porównaniu ze szkodą, z którą zmierzyły się organy polskiego państwa.
Czy państwo macie to, co kiedyś wyraził Donald Tusk, kiedy myślał, że nie 
jest słuchany - tę upiorną myśl, że państwo nie chcecie się zajmować sprawami 
polskimi, że wszelkie kompetencje chcecie oddać na zewnątrz? Więcej: ten 
projekt już dzisiaj szkodliwy, ale on będzie jeszcze bardziej szkodliwy 
wtedy, kiedy... Nie daj Boże, żeby się zrealizowały - miejmy nadzieję - ale 
mogą się zrealizować nowe zapisy traktatowe dopychane kolanem przez Niemcy. 
Wtedy poważnymi przestępstwami będą nie tylko przestępstwa finansowe, ale za 
poważne przestępstwa mogą zostać uznane (Dzwonek) przez organy unijne np. 
tzw. przestępstwa związane z mową nienawiści, wtedy też może prokurator 
europejski będzie polskich obywateli ścigał, albo np. tzw. przestępstwa 
klimatyczne, bo ktoś będzie palił w kominku - może Unia Europejska uzna, że 
to jest przestępstwo klimatyczne. Nie ma dzisiaj żadnych podstaw do tego, że 
przyjmować tę ustawę.
I ostatnie dwie kwestie, pani marszałek, dosłownie minuta.
Wicemarszałek Monika Wielichowska:
Bardzo krótko, proszę.
Poseł Zbigniew Bogucki:
Skoro zaś przystąpienie oznacza wyzbycie się szeregu kompetencji, a tak jest 
w istocie, to powinno ono mieć szczególną postać. Tego typu umowa w polskim 
porządku prawnym wymaga zgody w formie ustawy ratyfikowanej przyjmowanej 
kwalifikowaną większością 2/3 głosów w obecności co najmniej połowy ustawowej 
liczby posłów oraz przez Senat większością 2/3 głosów w obecności co najmniej 
połowy ustawowej liczby senatorów lub w formie ogólnokrajowego referendum.
Wicemarszałek Monika Wielichowska:
Panie pośle, dziękuję bardzo.
Poseł Zbigniew Bogucki:
W związku z tym, pani marszałek, w imieniu klubu Prawa i Sprawiedliwości 
wnoszę o odrzucenie w całości w pierwszym czytaniu rządowego projektu ustawy 
o zmianie niektórych ustaw w związku z przystąpieniem Rzeczypospolitej 
Polskiej do wzmocnionej współpracy w zakresie Prokuratury Europejskiej. 
Dziękuję bardzo. (Oklaski)"
487,Maciej Tomczykiewicz,KO,"Pani Marszałek! Panie Ministrze! Panie i Panowie Posłowie! Prokuratura 
Europejska to instytucja, która powstała z myślą o skuteczniejszej ochronie 
interesów finansowych Unii Europejskiej. W 2017 r. aż 22 państwa członkowskie 
podjęły decyzję o utworzeniu wspólnego organu do walki z przestępstwami 
związanymi m.in. ze środkami unijnymi. Prokuratura rozpoczęła działalność w 
2021 r., a jej zadaniem jest prowadzenie dochodzeń i ściganie sprawców na 
poziomie ponadnarodowym, co stanowi przełom w zakresie współpracy 
europejskiej w dziedzinie wymiaru sprawiedliwości. To krok ku większej 
transparentności i odpowiedzialności za środki, które służą wszystkim 
obywatelom Unii Europejskiej. Przystąpienie do Prokuratury Europejskiej było 
też kamieniem milowym potrzebnym do zagwarantowania wypłat z KPO i przez to 
też jednym z pierwszych działań, jakie podjął nowy rząd i nowy parlament. 
Dlaczego pan premier Morawiecki i PiS nie chcieli przystąpić do Prokuratury 
Europejskiej, przez co opóźniali uzyskanie środków z KPO przez Polskę? Mogę 
jedynie przypuszczać, że droższa im była bezkarność gwarantowana przez 
upolitycznioną polską prokuraturę niż rozwój Polski i ogromne środki.
Projekt ustawy służy stosowaniu rozporządzenia Rady 2017/1939 z dnia 12 
października 2017 r. Procedowana ustawa wprowadza zmiany w ustawie - Prawo o 
prokuraturze, ustawie - Kodeks postępowania karnego oraz ustawie o 
pracownikach sądów i prokuratur. Zmiany mają charakter techniczny i 
wprowadzają do rodzimego systemu prawnego regulacje dotyczące organizacji i 
finansowania biur delegowanych prokuratorów europejskich, określania pozycji 
prokuratorów i delegowanych prokuratorów europejskich w strukturze 
prokuratury, sposobu wyłaniania kandydatów na prokuratorów oraz rozstrzygania 
sporów o właściwość. Ustawa również reguluje wynagrodzenia tych prokuratorów 
oraz kwestie ewentualnej odpowiedzialności dyscyplinarnej.
Przystąpienie do Prokuratury Europejskiej i wdrożenie tych przepisów stanowi 
gwarant, że już żaden rząd, jak rząd PiS-u, i żadna prokuratura, jak ta pod 
rządami ministra Ziobry, nie będą mogły blokować i ukręcać śledztw, jak to 
miało miejsce w latach 2016-2023. Już nigdy garaż z ukrytymi dokumentami 
prokuratora ani wola Zbigniewa Ziobry czy jemu podobnych nie przeszkodzą w 
pociągnięciu do odpowiedzialności złodziei, oszustów, tanich cwaniaków, 
księży czy działaczy partyjnych, jeżeli pokuszą się oni o bogacenie się 
kosztem obywateli Unii Europejskiej. Przynależność do środowiska władzy już 
nigdy nie będzie nieformalnym immunitetem. Koledzy z PiS, nie musicie się 
obawiać ustawy o Prokuraturze Europejskiej. Sytuacja tych, którzy mają 
nieczyste sumienie po latach waszych rządów, niewiele się zmieni. Bez względu 
na uchwalenie tych przepisów niezależna prokuratura polska oczyszczona z 
ludzi na telefon ministra Ziobry i jego kolegów i tak będzie ścigać 
wszystkich was, którzy popełnialiście w tym czasie przestępstwa.
Z ciekawostek, bo pan poseł wskazał, że nie wszystkie kraje przystąpiły. 
Faktycznie tych krajów, które nie przystąpiły, było niewiele, jest ich coraz 
mniej. Jednym z krajów, które nie przystąpiły, są oczywiście Węgry, w których 
raptem...
(Głos z sali: W Szwecji...)
Szwecja zdaje się nie, ale to może pan poseł sprawdzić. Natomiast Węgry są 
dość charakterystyczne, bo nie dalej jak parę dni temu główny doradca 
premiera Węgier i członek jego rządu Antal Rogán został objęty amerykańskimi 
sankcjami i jest nazywany głównym architektem systemu korupcji na Węgrzech. 
To są ludzie, na których się państwo wzorujecie, to jest model, który 
próbowaliście państwo wprowadzić przez 8 lat. Teraz, po naszym przystąpieniu 
do Prokuratury Europejskiej, nie będzie już możliwości tworzenia takiego 
modelu, uwłaszczania się na środkach europejskich i przyzwalania na 
popełnianie przestępstw. Bardzo dziękuję. (Oklaski)"
382,Paweł Śliz,Polska2050-TD,"Dziękuję bardzo.
Pani Marszałek! Wysoka Izbo! Przedstawiamy dzisiaj tak naprawdę projekt 
ustawy, która dostosowuje nasze polskie przepisy do wymagań wynikających z 
rozporządzenia Unii Europejskiej z 2017 r., które ustanawia Prokuraturę 
Europejską. Jest to krok milowy dla polskiego systemu prawnego, który otwiera 
tak naprawdę nowy rozdział skutecznej ochrony interesów finansowych całej 
Unii Europejskiej, w której przecież jest i Polska, panie pośle.
Dlaczego ten projekt jest ważny? Przede wszystkim Prokuratora Europejska to 
unikalny organ, który umożliwia ściganie przestępstw naruszających interesy 
finansowe całej Unii Europejskiej, takich jak oszustwa VAT-owskie, korupcja 
czy nadużycia w wykorzystaniu środków unijnych. W praktyce ta prokuratura 
działa od 2021 r. i już wykazała swoją skuteczność. W 2022 r. prowadziła 
ponad 1100 postępowań przygotowawczych. Łączna wartość szacowanych szkód 
wyniosła ponad 14 mld euro, z czego niemal połowa postępowań dotyczyła 
przestępstw związanych z VAT. Do tej pory Polska współpracowała z Prokuraturą 
Europejską na poziomie technicznym, jednakże nasze dotychczasowe rozwiązania 
prawne nie pozwalały na pełne wykorzystanie potencjału tej instytucji. 
Projekt, który dzisiaj omawiamy, wprowadza konkretne zmiany, które 
umożliwiają polskim prokuratorom pełnoprawne uczestnictwo w śledztwach 
prowadzonych przez Prokuraturę Europejską.
Co tak naprawdę zmienia ta ustawa? Przede wszystkim określa zasadę współpracy 
polskich prokuratorów z Prokuraturą Europejską, w tym powoływanie 
delegowanych prokuratorów europejskich, którzy będą działali w Polsce w 
imieniu Prokuratury Europejskiej. Gwarantuje, że przy prowadzeniu postępowań 
będą stosowane zarówno przepisy polskiego prawa, jak i rozporządzenia unijne 
zapewniające tak naprawdę spójność i skuteczność. Ułatwia ściganie 
przestępstw transgranicznych, które wymagają ścisłej koordynacji na poziomie 
unijnym.
Warto podkreślić, że dzięki przystąpieniu Polski do Prokuratury Europejskiej 
nasz kraj będzie nie tylko skutecznie chronił interesy finansowe Unii 
Europejskiej, ale również wzmocni swoją pozycję jako wiarygodny partner w 
walce z międzynarodową przestępczością finansową. Dlaczego teraz? Wysoka 
Izbo, przystąpienie Polski do Prokuratury Europejskiej to nie tylko 
formalność. To sygnał, że nasz kraj aktywnie wspiera działania zmierzające do 
ograniczenia nadużyć finansowych na terenie całej Unii Europejskiej. Chcemy 
być częścią tego systemu, który zapewnia sprawiedliwość, transparentność i 
ochronę środków publicznych, zarówno unijnych, jak i krajowych.
Co przede wszystkim zyskamy? Dzięki tej ustawie Polska nie tylko uzyska 
dostęp do zaawansowanych narzędzi ścigania przestępstw finansowych, ale także 
wzmocni swoje instytucje prawne, które będą miały możliwość korzystania z 
międzynarodowej wymiany informacji i zasobów. Jest to kluczowe w obliczu 
rosnącej globalizacji przestępstw.
Wysoka Izbo! Projekt ten to nie tylko wyraz naszej odpowiedzialności za 
środki unijne, z których przecież korzystamy, ale także potwierdzenie naszego 
zaangażowania w budowę bezpiecznej, sprawiedliwej i dobrze zarządzanej 
wspólnoty europejskiej. Dlatego apeluję o przyjęcie tego projektu ustawy, 
która pozwoli Polsce na pełne uczestnictwo w działaniach Prokuratury 
Europejskiej.
I panie pośle, przykład Węgier to bardzo zły przykład.
(Poseł Zbigniew Bogucki: Szwecja, Irlandia.)
Dziękuję bardzo. (Oklaski)"
275,Mirosław Adam Orliński,PSL-TD,"Szanowna Pani Marszałek! Panie Ministrze! Wielce Szanowni Państwo! W imieniu 
Klubu Parlamentarnego Polskie Stronnictwo Ludowe - Trzecia Droga pragnę 
przedstawić stanowisko odnośnie do rządowego projektu ustawy o zmianie 
niektórych ustaw w związku z przystąpieniem Rzeczypospolitej Polskiej do 
wzmocnionej współpracy w zakresie Prokuratury Europejskiej. Rzeczywiście 
należy zauważyć, że jest to istotny punkt związany z przywracaniem 
praworządności, zasad państwa prawa, zasady legalizmu, funkcjonowania także 
we wspólnocie europejskiej - to pan minister w swoim wystąpieniu podkreślał, 
mówiąc, że to była jedna z pierwszych decyzji pana ministra Bodnara.
Projekt dostosowuje polskie prawo do unijnego rozporządzenia dotyczącego 
Prokuratury Europejskiej. Trzeba zaznaczyć, że Polska przystąpiła do tej 
struktury, wniosek został złożony w marcu 2024 r. To pokazuje, że resort 
sprawiedliwości, koalicja rządząca, rząd Rzeczypospolitej dążą do zapewnienia 
pełnego funkcjonowania organów Prokuratury Europejskiej w naszym kraju. Jest 
to ważny element budowania zaufania do wspólnoty europejskiej, do pewnej nici 
porozumienia w ramach organów, które funkcjonują w całej Unii Europejskiej, i 
budowania wspólnoty, która daje pewność, stabilność, bezpieczeństwo w 
zakresie sprawiedliwości.
Prokuratura Europejska została utworzona na podstawie przesłanek traktatu 
lizbońskiego, powołana na podstawie odpowiedniego rozporządzenia. Nastąpiło 
wzmocnienie współpracy w zakresie Prokuratury Europejskiej, obecnie 
uczestniczą w niej 22 państwa członkowskie. Buduje to system bezpiecznego 
państwa prawnego w ramach całej wspólnoty, bezpiecznego wymiaru 
sprawiedliwości - takie jest założenie. Następuje także ujednolicenie 
ścigania przestępstw na szkodę budżetu Unii Europejskiej. Przystępując do tej 
wzmocnionej formy współpracy, Polska wspólnie z innymi krajami członkowskimi 
będzie przyczyniać się na unijnym poziomie do efektywnego ścigania oraz 
zwalczania nadużyć przestępstw finansowych na szkodę interesów finansowych 
Unii Europejskiej. Tak jak wspomniano, na czele tej struktury stoi 
europejskiej prokurator generalny. Projekt ustawy przedstawia także poziom 
zdecentralizowany, który będzie w naszym kraju, czyli powołani delegowani 
prokuratorzy europejscy. Wskazuje prokuratora generalnego jako organ państwa 
członkowskiego uprawniony do wskazania kandydatów na odpowiednie urzędy 
prokuratora europejskiego i delegowanych prokuratorów europejskich. 
Wprowadzono odpowiednie regulacje, są to wszystkie zapisy, które w formie 
stricte prawnej opisują zastosowanie wszystkich tych przepisów w odniesieniu 
do kandydatów. Ważne jest wprowadzenie licznych zmian w odpowiednich 
przepisach prawa, w tym - co niezbędne - wprowadzenie w Prawie o prokuraturze 
zmian, które będą odnosić się do niezależności prokuratorów Prokuratury 
Europejskiej. Ważne jest też to, co padało z tej mównicy: budowanie 
niezależności Prokuratury Europejskiej, pewnej samodzielności. To jest coś 
kluczowego, co także staramy się podkreślać poprzez podejmowane tutaj 
działania i to, co jest zapisane w ustawie. Wydaje nam się, że jest to 
potrzebna zmiana.
Prokuratura Europejska jest samodzielną jednostką organizacyjną, powołaną 
przez członków wspólnoty na podstawie mechanizmu wzmocnionej współpracy. Jej 
zadaniem jest prowadzenie różnego rodzaju postępowań w ramach przestępstw 
przeciwko budżetowi Unii Europejskiej, oszustw w zakresie podatku VAT. 
Funkcjonuje ona, tak jak było tutaj mówione, od 2021 r. Polska jest częścią 
Prokuratury Europejskiej. Dobrze, że pan minister Bodnar złożył wniosek i 
Polska przystąpiła do tej prokuratury. Teraz to wprowadzamy. Przygotowany 
jest projekt, który będziemy na pewno omawiać w ramach Komisji 
Sprawiedliwości i Praw Człowieka, a także różne zapisy, które przedstawiamy. 
Prokuratura Europejska jest niezależnym organem Unii Europejskiej, 
odpowiedzialnym za ściganie przestępstw popełnionych na szkodę interesów 
finansowych Unii Europejskiej, i jest potrzebna tutaj, także w aspekcie 
funkcjonowania w ramach Rzeczypospolitej Polskiej.
Popieramy w pełni jako Polskie Stronnictwo Ludowe - Trzecia Droga ten 
projekt. Bardzo dziękuję. (Oklaski)"
402,Katarzyna Ueberhan,Lewica,"Dziękuję.
Szanowna Pani Marszałek! Panie Ministrze! Wysoka Izbo! Mam przyjemność 
przedstawić stanowisko klubu Lewicy w sprawie rządowego projektu ustawy o 
zmianie niektórych ustaw w związku z przystąpieniem Rzeczypospolitej Polskiej 
do wzmocnionej współpracy w zakresie Prokuratury Europejskiej, zawartego w 
druku nr 906.
Już pierwszego dnia swojego urzędowania w resorcie sprawiedliwości minister 
sprawiedliwości Adam Bodnar złożył wniosek do premiera Rzeczypospolitej 
Polskiej Donalda Tuska o przystąpienie Polski do Prokuratury Europejskiej, a 
29 lutego 2024 r. Komisja Europejska podjęła decyzję potwierdzającą udział 
Polski. Zgodnie z wypowiedziami europejskiej prokurator generalnej nasz kraj 
to jeden z najważniejszych elementów Prokuratury Europejskiej, która została 
już przewidziana w traktacie lizbońskim i powołana na podstawie 
rozporządzenia Rady 2017/1939 i która jest niezależnym organem Unii 
Europejskiej, zapewniającym skuteczne, zsynchronizowane i jednolite ściganie 
przestępstw na szkodę budżetu Unii.
Zgodnie z mechanizmem wzmocnionej współpracy określonym w art. 326-334 
Traktatu o funkcjonowaniu Unii Europejskiej grupa państw członkowskich może 
podjąć współpracę w ramach danej dziedziny, oczywiście z wyłączeniem 
zastrzeżonych do wyłącznej kompetencji całej Unii Europejskiej. I tak we 
wzmocnionej współpracy w zakresie Prokuratury Europejskiej uczestniczą 
obecnie 22 państwa członkowskie z 27, z wyłączeniem Irlandii oraz Danii. Ale 
te państwa co do zasady nie biorą udziału w budowaniu traktatowej unijnej 
przestrzeni wolności, bezpieczeństwa i sprawiedliwości - to cytat. Jedynymi 
państwami członkowskimi, które do tej pory nie brały udziału w tej 
współpracy, były Polska, Węgry oraz Szwecja, przy czym po notyfikacji 
złożonej przez Polskę Szwecja także zapowiedziała przystąpienie do 
Prokuratury Europejskiej.
Rozporządzenie Rady 2017/1939 z dnia 12 października 2017 r. wdrażające 
wzmocnioną współpracę w zakresie ustanowienia Prokuratury Europejskiej jest 
stosowane bezpośrednio, ale niniejsze przedłożenie rządowe ma na celu 
dostosowanie przepisów krajowych do rozwiązań zawartych w rozporządzeniu. 
Zawiera punktowe i szczegółowe rozwiązania określające sposób realizacji 
zadań organów Prokuratury Europejskiej w Polsce oraz tych elementów 
nieuregulowanych bezpośrednio przez samo rozporządzenie.
Przystępując do tej formy wzmocnionej współpracy, Polska wspólnie z innymi 
krajami członkowskimi będzie przyczyniać się na poziomie unijnym do 
efektywnego ścigania i zwalczania nadużyć finansowych na szkodę interesów 
finansowych Unii Europejskiej. Prokuratura wszczyna postępowania 
przygotowawcze, wnosi akty oskarżenia, pełni funkcję oskarżyciela publicznego 
przed sądami państw członkowskich. Udział polskich prokuratorów w pracach 
Prokuratury Europejskiej pozwoli skutecznie ścigać przestępstwa przeciwko 
interesom państw członkowskich, w tym oczywiście przeciwko Polsce. Te 
przestępstwa to m.in. transgraniczne oszustwa związane z podatkiem VAT, 
korupcja, sprzeniewierzenie środków finansowych Unii Europejskiej, ale też 
proceder prania pieniędzy. Efektywne zwalczanie nadużyć finansowych ograniczy 
zmniejszanie budżetu Unii, sprawi, że Wspólnota będzie dysponowała większymi 
środkami na realizowanie swoich celów.
Przystąpienie do Prokuratury wpłynie na lepszą współpracę między wymiarem 
sprawiedliwości Polski oraz państw Unii Europejskiej. Oczywiście do tej pory 
Polska współpracowała z Prokuraturą Europejską, ale jedynie na poziomie 
technicznym, na podstawie art. 615a k.p.k., co utrudniało de facto 
prowadzenie spraw o charakterze właśnie transgranicznym, które są często 
bardzo złożone i wielowątkowe. Do tej pory na podstawie tego art. 615a k.p.k. 
była prowadzona współpraca w zakresie pomocy prawnej świadczonej sądom, 
prokuratorom oraz współpraca w realizacji europejskiego nakazu 
dochodzeniowego i europejskiego nakazu aresztowania.
Przystąpienie Polski do Prokuratury Europejskiej to ważny krok na drodze 
przywracania praworządności i wzmacniania demokracji oraz rozwoju 
europejskiej Wspólnoty, pogłębianiu europejskiej integracji w ramach Unii 
Europejskiej. Z uwagi na powyższe, na wagę i potrzebę wprowadzenia 
przedłożonych zmian klub Lewicy popiera niniejsze przedłożenie. Dziękuję. 
(Oklaski)"
424,Przemysław Wipler,Konfederacja,"Pani Marszałek! Wysoka Izbo! W imieniu klubu Konfederacja wnoszę o odrzucenie 
w pierwszym czytaniu ustawy, nad którą teraz pracujemy. Polska nie potrzebuje 
europrokuratury. Nie potrzebujemy oddawania kolejnych elementów naszej 
suwerenności, ograniczania uprawnień państwa polskiego, wprowadzania 
równoległych porządków. To, o co mamy żal do poprzednich rządów, to to, że 
pan premier Mateusz Morawiecki i polski rząd na poziomie, na którym mogli to 
zrobić, nie zawetowali uchwalenia rozporządzenia, dzięki któremu istnieje 
Prokuratura Europejska.
Proces federalizacji, proces przenoszenia kolejnych kompetencji w kolejnych 
obszarach z poziomu krajowego na poziom europejski to jest proces, który 
niszczy i który zniszczy Unię Europejską. Unia Europejska, która ma wartość, 
to jest Unia, która dba o swobodę przepływu osób w obrębie tej Wspólnoty, a 
jednocześnie chroni swoje granice, to Wspólnota, która dba o przepływ 
kapitału, która ma stworzyć obszar pokoju i dobrej gospodarczej współpracy 
między narodami europejskimi, a nie europejskie superpaństwo mające własne 
sądy, własną prokuraturę i własną policję. Rozporządzenie, w oparciu o które 
została powołana Prokuratura Europejska, to rozporządzenie, w którym wprost 
jest zapisane, że jednym z celów funkcjonowania tej instytucji jest 
zapewnienie wyższości prawa europejskiego nad prawem krajowym. Jest to wprost 
wyartykułowane. W sytuacji, w której tak ma być, niektóre przestępstwa, które 
będą wynikały z przepisów innych niż prawo polskie i które nie są 
penalizowane w Polsce, będą w Polsce ścigane. To mogą być kolejne konkretne 
katalogi przestępstw.
To jest bardzo zła tendencja. Unia Europejska, która zaczynała od tego, że 
powstała Europejska Wspólnota Węgla i Stali, teraz, po kilkudziesięciu 
latach, doprowadziła do tego, że w Europie praktycznie nie opłaca się 
wydobywać węgla i produkować stali. Wspólnota, która powstała po to, żeby 
Niemcy, Francuzi i Belgowie współpracowali ze sobą pokojowo, teraz jest 
supermechanizmem, w ramach którego kompletnie nieefektywnie prowadzi się 
sprawy polityki publicznej i w ramach którego Europa staje się skansenem na 
poziomie światowym. Tak, stajemy się skansenem. Jeżeli pojedziemy do Azji, 
zobaczymy, jak kraje, które kilkanaście, kilkadziesiąt lat temu były 
superbiedne, dynamicznie się rozwijają, bo nie mają całego tego dorobku 
prawnego, dorobku instytucjonalnego, który sprawia, że jesteśmy coraz 
bardziej z tyłu, nie tylko za Stanami Zjednoczonymi, ale za coraz większą 
liczbą krajów Azji. Świat nam ucieka.
Marnujemy czas na tej sali, szanowni państwo, pracując nad projektem, który 
nigdy nie zostanie przyjęty, ponieważ pan prezydent Andrzej Duda - jestem o 
tym głęboko przekonany - nie podpisze tej ustawy. Nie podpisze jej z wielu 
powodów, m.in. z uwagi na tryb przyjęcia tego projektu. Ustawa, która oddaje 
elementy suwerenności państwa polskiego, powinna być przyjęta w innym trybie, 
powinna zostać ratyfikowana kwalifikowaną większością przez Sejm i Senat, a 
nie zwykłą większością. Nie bylibyście w stanie tego zrobić. Nawet gdyby 
jakimś cudem ta ustawa została przyjęta, nawet gdybyście, w co coraz mniej 
wierzę, mieli swojego prezydenta od połowy przyszłego roku, to i tak ta 
ustawa wyląduje w Trybunale Konstytucyjnym. Jestem przekonany, że z uwagi na 
naruszenie trybu przyjmowania tej ustawy Trybunał Konstytucyjny w sposób 
oczywisty uzna jej niekonstytucyjność. To nie jest drobna sprawa, którą 
jesteśmy w stanie poprawić w drugim czy w trzecim czytaniu. Naruszenie trybu 
przyjęcia ustawy, która element polskiej suwerenności przekazuje... Co ze 
sporami kompetencyjnymi, które pojawią się w momencie przyjęcia tej ustawy? 
Co gdy będą różnice między polskimi prokuratorami a europrokuratorami? Jak to 
będzie rozstrzygane? Nasi będą zawsze do tyłu, bo ci europejscy są lepsi, 
fajniejsi? Jeżeli mówicie, że dzięki temu będzie można ścigać rząd, że 
(Dzwonek) dzięki tej ustawie będzie można stawiać polityków w danym momencie 
rządzących przed europrokuratorami, to się głęboko mylicie, bo jeżeli będzie 
potrzebna regulacja na poziomie ustawowym, to nowy rząd po prostu zmieni tę 
ustawę, uchyli te przepisy i wyrzuci to do kosza.
Wicemarszałek Monika Wielichowska:
Dziękuję bardzo.
Poseł Przemysław Wipler:
Taka jest logika i demokracja naszego systemu konstytucyjnego. Dziękuję 
bardzo. (Oklaski)"
216,Grzegorz Lorek,PiS,"Pani Marszałek! Panie Ministrze! Wysoka Izbo! Panie ministrze, pierwsze, 
podstawowe pytanie, jakie się ciśnie na usta: Czy ta ustawa według pana jest 
zgodna z konstytucją? Proszę się do tego odnieść, odpowiedzieć krótko. Tak 
czy nie?
(Sekretarz Stanu w Ministerstwie Sprawiedliwości Arkadiusz Myrcha: Tak.)
Już słyszę głos, ale proszę to powtórzyć przy odpowiedziach, bo ja to 
usłyszałem, ale nie wiem, czy mikrofony to zebrały. Pan minister twierdzi, że 
ta ustawa jest zgodna z konstytucją.
To następne pytanie. Jak ma się do tego orzeczenie Trybunału Konstytucyjnego, 
które wyraźnie wskazuje na implementację prawa unijnego do porządku prawnego 
w Polsce, nadrzędność polskiej konstytucji nad prawem unijnym? Mam prośbę o 
pana opinię w tej sprawie, bo widać, że to będzie bardzo interesujące i 
bardzo ciekawe.
I ostatnie, trzecie krótkie pytanie. Rozumiem, że Unia daje nam pieniądze na 
to i Unia pokryje koszty, rozwiąże wszystkie problemy finansowe z tym 
związane na wszystkich szczeblach. Dziękuję. (Oklaski)"
138,Klaudia Jachira,KO,"Pani Marszałkini! Wysoka Izbo! Przystąpieniu Polski do Prokuratury 
Europejskiej za swoich rządów oczywiście bardzo przeciwny był PiS i, wiadomo, 
nie mogliby wtedy tak upolitycznić prokuratury, ale teraz, kiedy jesteście w 
opozycji, może warto byłoby się zastanowić. Chciałabym zarekomendować więc 
partii Zjednoczonej Prawicy poparcie tego projektu. Wiem, że brzydzicie się 
Unią, ale zawsze to jakaś szansa na dodatkową kontrolę, bo przecież nie 
ufacie obecnej Prokuraturze Krajowej. Zagłosujcie za tą ustawą, a potem 
śmiało wbijajcie do biura przedstawiciela Prokuratury Europejskiej w naszym 
kraju, żeby się móc poskarżyć.
Na wszelki wypadek tylko przypomnę, że do głównych zadań Prokuratury 
Europejskiej należy zajmowanie się sprawcami przestępstw, którzy naruszają 
interesy finansowe Unii Europejskiej, chodzi m.in. o korupcję, która szkodzi 
unijnym interesom finansowym, czy sprzeniewierzenie środków Unii Europejskiej 
przez urzędnika publicznego. No tak, z tym (Dzwonek) możecie mieć duży 
problem, dlatego zostaje wam tylko węgierska prokuratura orbánowska. 
Dziękuję. (Oklaski)"
465,Dominik Jaśkowiec,KO,"Pani Marszałek! Wysoka Izbo! Globalizacja systemów ekonomicznych, postęp 
technologiczny stworzyły szansę dla ogólnoświatowego rozwoju gospodarczego. 
To wszyscy wiemy. Przyczyniło się to niestety również do zaistnienia 
sprzyjających okoliczności dla międzynarodowej przestępczości zorganizowanej, 
doprowadzając do wzrostu rozprzestrzenienia się grup przestępczych 
prowadzących swoją działalność już nie tylko w ramach poszczególnych państw, 
ale także w ramach regionów geopolitycznych, a nawet całych kontynentów. W 
reakcji na to państwa zostały zmuszone do stworzenia instrumentów prawnych 
opartych na współpracy międzynarodowej, które byłyby w stanie zapewnić 
konieczne narzędzia do przeciwdziałania międzynarodowej przestępczości 
zorganizowanej. Niewątpliwie takim instrumentem jest Prokuratura Europejska. 
Przystąpienie do niej Polski ułatwi ściganie międzynarodowych zorganizowanych 
grup przestępczych, w szczególności w zakresie przestępczości związanej z 
wyłudzeniem podatku VAT, wzmocni pozycję państwa polskiego jako zaufanego 
partnera w walce z międzynarodowymi nadużyciami finansowymi. Dziękuję. 
(Oklaski)"
469,Barbara Grygorcewicz,KO,"Dziękuję.
Szanowna Pani Marszałek! Panie Ministrze! Wysoka Izbo! Mam konkretne pytania. 
Zgodnie z rozporządzeniem Rady 2017/1939 z dnia 12 października 2017 r. na 
wniosek europejskiego prokuratora generalnego kolegium powołuje delegowanych 
prokuratorów europejskich wskazanych przez państwa członkowskie na odnawialną 
5-letnią kadencję. W związku z tym mam dwa pytania: Jaką liczbę delegowanych 
prokuratorów europejskich sugeruje ustalić ministerstwo oraz jakie środki 
trzeba będzie uruchomić na funkcjonowanie delegowanych prokuratorów 
europejskich? Dziękuję bardzo. (Oklaski)"
64,Władysław Dajczak,PiS,"Szanowna Pani Marszałek! Wysoki Sejmie! Panie Ministrze! Pytanie jest 
zasadnicze: Dlaczego tak chętnie, z taką ochotą oddajecie kompetencje, które 
przynależą polskiemu państwu, do Brukseli? Wczoraj przedstawiał pan ważny 
dokument, strategię na naszą prezydencję, dokument absolutnie bez ambicji, 
który nie wprowadza żadnej agendy ważnej dla Polski, a spełnia tylko 
oczekiwania mainstreamu brukselskiego. Dzisiaj mamy kolejny ważny obszar, w 
którym będzie się pozbawiało nas możliwości podejmowania decyzji, bo tak jak 
wspomniał w swoim wystąpieniu pan poseł Bogucki, przedstawiając stanowisko 
klubu, na razie mamy sprawy finansowe, ale za chwilę, tak jak wspomniał, 
Niemcy dopchną kolanem zmiany traktatowe i Parlament Europejski, Rada 
Europejska będzie mogła w trybie zwykłej procedury ustawodawczej uzupełnić 
przynależne dodatkowe kompetencje dla Prokuratury Europejskiej (Dzwonek), 
chociażby chodzi tu o tę przemoc słowną czy przestępstwa związane ze 
środowiskiem. I to nie my będziemy decydowali, co w Polsce ma być karane, a 
co nie, tylko znowu Unia Europejska będzie za nas decydowała. (Oklaski)"
67,Barbara Dolniak,KO,"Szanowna Pani Marszałek! Wysoka Izbo! Umarzanie, odmowa wszczęcia postępowań 
wobec swoich ludzi, wprowadzenie przepisów dających możliwość odmowy 
odpowiedzi w trybie informacji publicznej, wprowadzenie przepisu 
umożliwiającego prokuratorowi wycofanie sprawy z sądu, by następnie umorzyć 
postępowanie - przykład: sprawa Obajtka - wprowadzenie przepisów 
pozwalających wydawanie poleceń, można powiedzieć: rozkazów, prokuratorowi 
prowadzącemu postępowanie, szybkie awanse i stanowiska dla swoich - tyle 
brudu za paznokciami. Dlatego PiS i Suwerenna Polska nie chcieli 
przystąpienia do Prokuratury Europejskiej. Dzisiaj mówimy: stop takim 
działaniom, wszyscy są równi wobec prawa. Prokuratura ma być samodzielna, 
niezależna od polityków. Chcemy wspólnego działania, współpracy w sprawach, 
które przekraczają granice kraju, nie tylko naszego, by było łatwiejsze 
ściganie spraw, które mają szerszy charakter, działy się na różnych terenach, 
a nie tylko na terenie Polski. To nie jest pozbawianie Polski suwerenności 
(Dzwonek), to współpraca, to pomaganie sobie nawzajem w ściganiu przestępstw. 
Ale wy się tego boicie, dlatego czas upływał za waszych rządów bezskutecznie. 
My przystąpiliśmy do Prokuratury Europejskiej. (Oklaski)"
287,Małgorzata Pępek,KO,"Pani Marszałek! Wysoka Izbo! Przystąpienie Polski do Prokuratury Europejskiej 
nie tylko wzmocni pozycję Polski jako zaufanego partnera w Europie, ale 
również otworzy przed nami nowe horyzonty w zakresie zwalczania 
przestępczości finansowej. Współpraca z innymi państwami członkowskimi oraz 
dostęp do zasobów, które uzyskamy, pozwolą na zdecydowanie jeszcze 
skuteczniejsze ściganie tego typu naruszeń. Zgodnie z danymi z 2022 r. organ 
ten w trakcie prowadzonych postępowań przygotowawczych zamroził kwoty 
wynoszące 359 mln euro. To tylko pokazuje, jak duży potencjał ma instytucja w 
ochronie interesów finansowych Unii Europejskiej. Proszę o odpowiedź na 
pytanie: W jaki sposób projekt wpłynie na istniejące procedury działań 
operacyjnych w polskim systemie prawnym i czy współpraca (Dzwonek) z 
Prokuraturą Europejską będzie miała przełożenie na tempo i efektywność 
postępowań w naszym kraju? Dziękuję bardzo. (Oklaski)"
407,Marcin Warchoł,PiS,"Szanowna Pani Marszałek! Drodzy Państwo! Panie Ministrze! Wyrzuciliście 
polską konstytucję na śmietnik, podporządkowaliście polskich sędziów unijnym 
organizacjom, a teraz podporządkowujecie polskich prokuratorów unijnym 
instytucjom. Przystąpienie do Prokuratury Europejskiej oznacza, że polscy 
śledczy nie będą mogli odmówić wykonania czynności sprzecznych z polskim 
prawem. Art. 30 ust. 1 lit. f rozporządzenia unijnego wskazuje m.in. na takie 
czynności inwigilacyjne wobec polskich obywateli jak śledzenie wszelkich 
obiektów za pomocą środków technicznych - nieznane zupełnie polskiej 
procedurze uprawnienia. Do tego europejscy śledczy będą mogli pozyskać 
informacje o każdym Polaku bez możliwości sprzeciwu. Tak, drodzy prokuratorzy 
polscy, nie wiem, czy wiecie, że nie będziecie się mogli sprzeciwić od tej 
pory wykonywaniu poleceń ewidentnie sprzecznych z polskim prawem. Co więcej, 
ta współpraca Polsce nic nie daje, drodzy państwo. Jest to współpraca 
(Dzwonek) zupełnie jednostronna. Od Prokuratury Europejskiej nic nie 
dostajemy, a będziemy zmuszeni wykonywać czynności dotyczące inwigilowania 
polskich obywateli sprzeczne z naszym prawem krajowym. (Oklaski)"
25,Zbigniew Bogucki,PiS,"Pani Marszałek! Wysoki Sejmie! Panie Ministrze! To chyba pierwszy taki 
przypadek, gdzie sprawna organizacja, jaką jest polska prokuratura - 
przynajmniej była do tej pory, wtedy kiedy ścigaliśmy m.in. przestępstwa 
VAT-owskie - ma poddać się kierownictwu zewnętrznego organu, czyli 
Prokuraturze Europejskiej, która jest mniej wydolna w tym zakresie. Po co my 
to robimy? Więcej: Kto za to zapłaci? Przecież to z naszych składek 
członkowskich jest utrzymywana Prokuratura Europejska, więc to my będziemy 
płacić. Jedyne, co się zmienia, to decyzje. Decyzje nie będą już podejmowane 
w Polsce, kogo ścigać, jak ścigać, jakie jest polskie prawo, kto może 
oskarżać, kogo możemy oskarżać, kogo również inwigilować zgodnie z prawem, 
tylko będzie podejmował je prokurator europejski. Ale będzie to robił rękami 
polskich służb, polskiej Policji, polskich prokuratorów, którzy nawet nie 
będą mogli odmówić, staną się instrumentem w ręce Prokuratury Europejskiej, 
która będzie robiła (Dzwonek) dzisiaj tylko w zakresie tych przestępstw 
finansowych, ale jest przecież rozszerzenie możliwości tych kompetencji. Ono 
jest niejasne, o tym wspominał jeden z prokuratorów europejskich z 
Portugalii. Ale później, jeżeli dojdzie do zmian traktatów, właściwie 
wszystko zostanie oddane. Chodzi o polską suwerenność. (Oklaski)"
50,Krzysztof Ciecióra,PiS,"Dziękuję.
Pani Marszałek! Wysoka Izbo! Dużo rzeczywiście usłyszeliśmy de facto o 
ograniczaniu naszych kompetencji. Myślę, że opinia publiczna niedostatecznie 
jest w tym zakresie poinformowana. Dlatego chciałbym pana ministra spytać, 
poprosić o wymienienie tych zmian, które nastąpią w wyniku tej unii, można 
powiedzieć, w zakresie Prokuratury Europejskiej i krajowej. Jakie kompetencje 
straci polska prokuratura na rzecz tej europejskiej? Jakie my będziemy mieli 
obowiązki, zadania względem Prokuratury Europejskiej? Proszę o odpowiedź na 
to pytanie również pisemnie. Dziękuję bardzo. (Oklaski)"
182,Iwona Maria Kozłowska,KO,"Szanowna Pani Marszałek! Wysoka Izbo! Panie Ministrze! Prokuratura Europejska 
rozpoczęła swoją działalność 1 czerwca 2021 r. Przystąpiły do niej, tak jak 
wcześniej powiedziano, 22 kraje Unii Europejskiej, pięć pozostałych może 
wstąpić, w tym również Polska, w każdym dla siebie odpowiednim momencie. 
Minister sprawiedliwości i prokurator generalny Zbigniew Ziobro chwalił się, 
że za jego sprawą, jego partii, zablokowano powstanie Prokuratury 
Europejskiej. Zacytuję słowa ówczesnego ministra sprawiedliwości z 2022 r.: 
To my też sprzeciwialiśmy się raz w jednej sprawie zmianom instytucjonalnym 
integracji europejskiej skutecznie, bo od naszej decyzji, decyzji ministra 
sprawiedliwości, zależało, czy będzie powołana wspólna Prokuratura Generalna 
Europejska. Nie została powołana za sprawą decyzji jednej partii politycznej, 
może nie największej, ale stojącej na straży suwerenności. (Dzwonek) Nie ma 
Prokuratury Europejskiej. Takimi kłamstwami minister rządu PiS Zbigniew 
Ziobro karmił Polki i Polaków. I pytanie, panie ministrze: Czy rzeczywiście 
Prokuratura Europejska zagraża Polsce zabraniem jej suwerenności i wolności, 
jeżeli chodzi o przepisy prawa? Bardzo dziękuję. (Oklaski)"
318,Paweł Rychlik,PiS,"Pani Marszałek! Panie Ministrze! Wysoka Izbo! W 2003 r. znakomita większość, 
bo ponad 77% Polaków, którzy brali udział w referendum akcesyjnym, 
opowiedziała się za przystąpieniem Polski do Unii Europejskiej, za wolnością 
przepływu towarów i usług, za otwartymi granicami, co dzisiaj za czasów Tuska 
na granicy z Niemcami nie działa, ponieważ Polacy są kontrolowani przez 
niemieckie służby. Nie było wtedy mowy o podległości polskiej prokuratury 
jakiejś Prokuraturze Europejskiej.
Przedstawiany projekt ustawy jest ewidentnym wyzbyciem się kompetencji 
państwa polskiego na rzecz instytucji europejskich. Ale pytanie brzmi: Czy 
coś w zamian polscy prokuratorzy otrzymują? Czy otrzymują jakieś (Dzwonek) 
narzędzia do badania i ścigania przestępstw również na terenie Unii 
Europejskiej? Czy to jest tylko i wyłącznie oddanie kolejnego kawałka, 
skrawka polskiej suwerenności? (Oklaski)"
421,Monika Wielichowska,KO,"Wysoka Izbo! Nie zgadzam się w tej kwestii z występującymi parlamentarzystami 
z Prawa i Sprawiedliwości, bo wydaje się, że Prokuratura Europejska jest 
narzędziem, które jeśli będzie wdrażane z rozwagą, to przyniesie realne 
korzyści w walce z przestępczością zorganizowaną i wzmocni zaufanie do 
instytucji unijnych. Będzie to krok w stronę większej przejrzystości czy też 
efektywności w zwalczaniu nadużyć, które przecież dotykają wszystkich 
obywateli Unii Europejskiej. Warto zatem pochylić się nad tym projektem. Na 
końcu powiem, że przecież uczciwi nie mają się czego bać. (Oklaski)"
256,Arkadiusz Myrcha,KO,"Dziękuję.
Pani Marszałek! Na wstępie chciałbym podziękować za wszystkie głosy poparcia 
dla inicjatywy przystąpienia Polski do Prokuratury Europejskiej. Tak, jest to 
inicjatywa ważna oczywiście nie tylko symbolicznie, ale też realnie. Chodzi o 
ściganie przestępczości, przede wszystkim międzynarodowej, w zakresach, o 
których wspomniałem w wystąpieniu.
Mimo wszystko jestem zaskoczony słabym przygotowaniem przeciwników tej 
inicjatywy do tej debaty. Z wielkim zainteresowaniem słuchałem o tym, jak 
przystąpienie Polski do Unii Europejskiej bardzo mocno wpływa na przemysł 
energetyczny, na kwestię wydobycia węgla, produkcji stali i ogólną kondycję 
Unii Europejskiej. Rozumiem, że głos pana przewodniczącego Wiplera w dyskusji 
raczej miał być w duchu ogólnie krytycznym wobec funkcjonowania Unii 
Europejskiej, generalnie w oderwaniu od tego projektu. Wysłuchałem tego 
wystąpienia z ogromnym zaciekawieniem, aczkolwiek żałuję, naprawdę mówię to 
bez złośliwości, że pan przewodniczący, mam wrażenie, do tego projektu po 
prostu nie zajrzał.
(Poseł Przemysław Wipler: Zajrzałem.)
Mam wrażenie, że to, co wybrzmiało z pańskiego wystąpienia, wiąże się z 
głębokim niezrozumieniem tego projektu, bo nie wierzę, że zarzuty, które 
sformułował pan pod adresem tego projektu, wynikają z głębokiej analizy. 
Chodzi chociażby o procedurę przyjęcia, przystąpienia Polski do Prokuratury 
Europejskiej. O jakiej ratyfikacji pan tutaj mówił? Jeżeli funkcjonowanie 
Prokuratury Europejskiej jest osadzone w traktacie lizbońskim, jeżeli państwa 
w Traktacie o funkcjonowaniu Unii Europejskiej umówiły się na organizowanie w 
konkretnych obszarach, jeśli podejmą taką inicjatywę, współpracy państw, to 
nie mamy tutaj mowy o ratyfikacji jakiejś nowej umowy międzynarodowej.
To jest prosta procedura przystąpienia do tej inicjatywy, którą przechodzi 
każde inne państwo członkowskie. Decyzja z 29 lutego jest dostępna na 
stronach internetowych praktycznie od roku. Nawet w trybie konsultacji, 
uzgodnień nie spotkałem się z tym, żeby którakolwiek z instytucji 
państwowych, organizacji pozarządowych zakwestionowała w ogóle procedurę 
przystąpienia do Prokuratury Europejskiej, której członkami, tak jak 
wspomniałem, jesteśmy od 10 miesięcy. Ta inicjatywa legislacyjna ma wymiar 
polegający na dostosowaniu naszych przepisów na poziomie organizacyjnym, 
przepisów dotyczących funkcjonowania jednostek prokuratur, statusu 
prokuratora, przepisów Kodeksu postępowania karnego, ale nie zmienia to 
faktu, że Polska jest członkiem Prokuratury Europejskiej już od dobrych kilku 
miesięcy, bo bez tego nie zostaliby wyłonieni ani pani prokurator europejska, 
ani prokuratorzy delegowani, którzy już chcieliby, mogliby przystępować do 
pracy, a czekają jedynie na ten projekt ustawy.
Przywołam wystąpienie pana posła Boguckiego w imieniu Klubu Parlamentarnego 
Prawo i Sprawiedliwość. Wydawało mi się przez kilka miesięcy, że nastąpiła u 
państwa pewna refleksja, że znacie przyczyny swojej porażki, tej czerwonej 
kartki, którą obywatele państwu pokazali. Było to związane właśnie z 
nieprawidłowościami w funkcjonowaniu administracji rządowej, państwa 
ministerstw, polityków, urzędników. Widzę, że ta refleksja jednak nie 
następuje. To jest kwestia sfery politycznej, ale to, że wychodzi pan na 
mównicę sejmową i jednym tchem wymienia Belgię, Holandię i Szwecję jako 
państwa, które jakoby nie są członkami Prokuratury Europejskiej...
(Poseł Zbigniew Bogucki: Mówiłem o Danii, Irlandii...)
I Szwecji.
(Poseł Zbigniew Bogucki: Szwecji, która nie przystąpiła...)
Jest, jest.
(Poseł Zbigniew Bogucki: Nie, złożyła akces.)
Nie no, ma już prokuratora europejskiego.
(Głos z sali: Dania przystąpiła...)
Jeżeli można (Gwar na sali, dzwonek), to wyjaśnię to panu posłowi. Dania i 
Irlandia na mocy protokołów nr 21 i 22 w ogóle nie przystępują do inicjatyw 
na tle polityki karnej, nie tylko do tej, ale co do zasady w ogóle, więc w 
kwestii Prokuratury Europejskiej zostajecie po prostu z Węgrami, zostajecie 
tylko z Węgrami. (Oklaski) To jest wasz wybór, który podjęliście dawno temu. 
Jesteście w tym konsekwentni.
(Poseł Zbigniew Bogucki: Ale Irlandczycy też nie są...)
Ambasadorem tej polityki jest podejrzany Marcin Romanowski. Rozumiem, jest to 
pewna strategia, może pisana na lata. Mimo wszystko dziwi to, że pomimo tego 
wszystkiego, afer państwa rządu, które opisano w Polsce, nadal uparcie 
chcecie prowadzić politykę europejską wyłącznie z Orbánem. Dzisiejsze 
wystąpienie było tego najlepszym dowodem. To jest też potwierdzenie tego, co 
by się działo, gdyby ta strona wygrała wybory 15 października. Nadal 
prowadzilibyśmy politykę europejską wyłącznie z panem Orbánem. Dziś 
usłyszeliśmy wprost, że oczywiście rząd, politycy PiS-u uparcie dążyliby do 
nieprzystąpienia Polski do Prokuratury Europejskiej. Dziwię się temu.
(Poseł Zbigniew Bogucki: A jakie to korzyści...)
Podczas swojego wystąpienia zastosował pan sztuczkę, próbując, nie wiem w 
jakim celu, wykazać, nie wiem, jakąś niską skuteczność Prokuratury 
Europejskiej, mówiąc...
(Poseł Zbigniew Bogucki: Ale to są przecież dane.)
Ale przytacza pan dane z 2021 r., kiedy Prokuratura Europejska...
(Poseł Zbigniew Bogucki: Trochę danych.) (Dzwonek)
Panie pośle, mniej nerwów, więcej kultury.
...kiedy Prokuratura Europejska funkcjonowała zaledwie pierwsze 6 miesięcy. 
Pan przytacza dane z końcówki 2021 r. A dlaczego pan nie sięgnął po dane z 
2023 r.? Bo musiałby pan z mównicy sejmowej powiedzieć, że Prokuratura 
Europejska prowadzi 1927 postępowań. Zgadza się? Pan się śmieje. To są 
poważne liczby, które może panu nie przejdą przez gardło z mównicy sejmowej. 
Może koledzy z klubu by się z pana śmiali. Nie mam pojęcia, jakie są 
intencje, ale taki jest fakt. Musiałby pan powiedzieć, że Prokuratura 
Europejska prowadzi postępowania na łączną wartość ponad 19 mld euro. 
Niebagatelna kwota.
(Wypowiedź poza mikrofonem, dzwonek)
17% tej kwoty dotyczy wyłudzeń VAT-owskich. Więc jeżeli chciałby pan dzisiaj 
próbować obalić skuteczość Prokuratury Europejskiej, to musi się pan 
posługiwać takimi właśnie sztuczkami, jakimiś statystykami sprzed 3 lat.
(Poseł Zbigniew Bogucki: Sztuczkami? Statystyki to są sztuczki według 
ministra.)
Jeśli pan opisuje sytuację w prokuraturze w 2025 r., przywołując statystyki z 
2021 r., to tak, uważam, że jest to nieuczciwe w stosunku do tych, którzy 
słuchają tej debaty, bo z mównicy sejmowej powinny wybrzmieć najbardziej 
aktualne dane dotyczące instytucji, do której Polska przystąpiła. Ale mówię: 
jeżeli panu to nie pasuje do pewnej ogólnej filozofii funkcjonowania państwa, 
to jest już państwa problem. Co więcej, wielokrotnie wybrzmiewa tutaj jakieś 
hasło: Bruksela, Bruksela nam każe, Bruksela coś tam.
(Poseł Zbigniew Bogucki: Nie Bruksela, Berlin.)
Skąd u was ta Bruksela? Siedziba Prokuratury Europejskiej jest w Luksemburgu. 
Nie wiem, skąd tutaj jeszcze Berlin. Berlin to już w ogóle, to chyba jakieś 
fobie. Nie wiem, skąd tutaj ta Bruksela. Siedziba Prokuratury Europejskiej 
jest w Luksemburgu. Oczywiście każdy ma ochotę, bardzo proszę, polecam 
odwiedzić, żeby zapoznać się z działalnością. Prokuratura na pewno przyjmie 
każdego polskiego parlamentarzystę, zwłaszcza w sytuacji, kiedy będzie mogła 
przekonać go do skuteczności swoich działań.
Padały pytania, kto poniesie te koszty. No to już mówię. Wynagrodzenia dla 
prokuratora europejskiego pracującego na co dzień w Luksemburgu, jak i 
prokuratorów delegowanych pokrywa Prokuratora Europejska. Tak więc to nie 
jest wydatek, który obciąża bieżące wydatki prokuratury, czyli część 88. 
budżetu. To jest jedynie kwestia zapewnienia logistyki, pomieszczeń, biurka, 
komputera, więc wydaje się, że na tle miliardowych postępowań, które prowadzi 
Prokuratura Europejska, wydatki związane z funkcjonowaniem biura nie są nadto 
obciążające. Natomiast to, co mnie trochę cały czas martwi, to to, że państwo 
w tej ustawie widzicie, że ktoś komuś coś zabiera, że ktoś jakby chce okraść 
Polskę z suwerenności, chce okraść polskich prokuratorów z suwerenności.
(Poseł Zbigniew Bogucki: Dokładnie tak.)
Powiem szczerze, jestem zaskoczony. Dlatego też w pierwszym moim wystąpieniu 
starałem się to podkreślić bardzo wyraźnie: delegowani prokuratorzy, którzy 
działają tutaj, na terenie Polski, tj. ta dwunastka w tej chwili wyłoniona, a 
docelowo 24, to są polscy prokuratorzy, to są prokuratorzy polskich jednostek 
prokuratury i oni działają w oparciu o polskie przepisy, o polski Kodeks 
postępowania karnego. Wszystkie czynności dotyczące zakresu, nie wiem, 
czynności operacyjno-rozpoznawczych będą przechodziły normalną procedurę, co 
dotyczy wszystkich innych prokuratorów, będą przechodziły przez odpowiedniego 
zastępcę prokuratora generalnego. Tu nie ma jakichś wielkich wyłomów, tu nie 
ma jakichś wielkich niespodzianek. Co więcej, nie ma jakieś wielkiej 
filozofii, żeby nawet to przeczytać.
(Poseł Zbigniew Bogucki: Ale niech pan powie: Czy prokurator polski może 
sprzeciwić się prokuratorowi europejskiemu?)
Wicemarszałek Monika Wielichowska:
Panie ministrze... (Dzwonek)
Sekretarz Stanu w Ministerstwie Sprawiedliwości Arkadiusz Myrcha:
Ale oczywiście, prokurator europejski jest odpowiedzialny za to postępowanie, 
ma swojego przełożonego...
(Wypowiedź poza mikrofonem)
Oczywiście, że tak. Wnosi akt oskarżenia, jak są podstawy, a jak nie ma, to 
nie wnosi tego aktu oskarżenia. No naprawdę, jak wy się boicie. Jak wy się 
tego boicie, tej Prokuratury Europejskiej, no naprawdę.
(Poseł Zbigniew Bogucki: My się nie boimy.)
Nie wiem, z czego ten lęk wynika. I jeszcze uderzanie tutaj...
Wicemarszałek Monika Wielichowska:
Panie ministrze, bardzo pana przepraszam.
Panie pośle Bogucki, naprawdę jestem bardzo cierpliwym marszałkiem.
(Poseł Andrzej Śliwka: No nie za bardzo.)
Wczoraj pan poseł Śliwka, a dzisiaj pan zakłóca obrady Sejmu.
(Poseł Andrzej Śliwka: Nie, ale pani marszałek...)
Zwracam panu uwagę, że zakłóca pan obrady Sejmu. Mówię to po raz pierwszy i 
mam nadzieję, że ostatni.
Panie ministrze, bardzo pana przepraszam, proszę kontynuować.
Sekretarz Stanu w Ministerstwie Sprawiedliwości Arkadiusz Myrcha:
Dziękuję bardzo.
Więc tu nie ma zagrożenia, które próbują politycy...
(Poseł Andrzej Śliwka: Ja nie przeszkadzałem, pani marszałek, tak że proszę, 
żeby pani tutaj nie powielała fejków.)
Wicemarszałek Monika Wielichowska:
Panie pośle - wczoraj.
Sekretarz Stanu w Ministerstwie Sprawiedliwości Arkadiusz Myrcha:
Próby zarysowania tutaj jakichś obaw, że ktoś utraci kompetencje, suwerenność 
w działaniu, są po prostu bajkami, które mają zniechęcić, czy - państwa 
minister spraw zagranicznych używał takiej nomenklatury - zohydzić pewne 
instytucje unijne. Nie wiem, czy pamiętacie jeszcze takiego ministra spraw 
zagranicznych rządu PiS-u. Rozumiem, że ta polityka zohydzania instytucji 
unijnych całej Unii Europejskiej jest kontynuowana. Z bólem to przyjmuję, ale 
rozumiem, że u państwa nie następuje na tym tle żadna szczególna refleksja.
Tak więc Polska nie traci swojej suwerenności. Co więcej, w sposób suwerenny 
Polska podjęła decyzję o przystąpieniu do Prokuratury Europejskiej, która 
oczywiście jest organem Unii, ale to jest instytucja, która przede wszystkim 
ma zapewnić współpracę i taki jest też, zauważcie państwo, tytuł tej ustawy, 
jak i samej, decyzji, rozporządzenia. To jest kwestia współpracy państw w 
danym obszarze, to nie jest odbieranie, to nie jest okradanie. Wręcz 
przeciwnie - to jest zapewnienie płynnej współpracy, jeżeli chodzi o 
przestępstwa transgraniczne na szkodę Unii Europejskiej. Kto może się tej 
inicjatywy obawiać? Jedynie ci, którzy mają złe intencje, ci, którzy 
korzystają na tym, że Prokuratura Europejska dzisiaj nie może funkcjonować w 
pełni na terenie naszego kraju, czyli ci, którzy wyłudzają podatki, ci, 
którzy wyłudzają fundusze unijne, ci, którzy biorą udział w przestępstwach 
prania brudnych pieniędzy. Tylko zastanawiam się, państwa i pana Boguckiego o 
to pytam, kogo państwo dzisiaj w debacie tu reprezentujecie: czy polskiego 
podatnika, państwo polskie, czy właśnie osoby, które się tej inicjatywy 
obawiają. Bo ten głos z państwa strony może zostać odebrany bardzo 
niejednoznacznie.
(Poseł Andrzej Śliwka: To jest okej, pani marszałek? Jest okej. Fajnie, 
jasne. Bardzo eleganckie.)
Jeżeli obawiacie się instytucji, której zadaniem jest walka z 
przestępczością, i mówicie: nie, w ogóle to nie jest potrzebne, to wydaje 
się, że najbardziej zainteresowanymi powstrzymaniem tej inicjatywy są ci, 
którzy właśnie te środowiska reprezentują. Mam nadzieję, że tym się państwo 
nie kierujecie, że to jest mylnie odebrana intencja, aczkolwiek mówię, że tak 
to może zostać odczytane przez osoby, które się tej debacie przysłuchują. A 
więc uprzedzam, żebyście państwo też nie zapędzili się w kozi róg.
Finalizuję. Dziękuję za wszystkie deklaracje prac nad tym projektem. Mam 
świadomość, że projekt nie jest łatwy. Dotyka sfery kodeksowej, więc będzie 
pewnie przedmiotem wzmożonych prac na posiedzeniu komisji. Niemniej jednak 
mam głęboką nadzieję na szczęśliwy finał i na to, że będziemy mogli tę ustawę 
w polskim Sejmie przyjąć i faktycznie, w sposób realny sprawić, że 
Prokuratura Europejska, czyli polscy prokuratorzy na podstawie polskich 
przepisów, będzie skutecznie ścigała przestępców. Dziękuję bardzo. (Oklaski)
(Poseł Krystyna Skowrońska: Brawo, panie ministrze!)"
307,Michał Pyrzyk,PSL-TD,"Dziękuję bardzo.
Szanowna Pani Marszałek! Panie Ministrze! Szanowni Państwo! Mam niezmierny 
zaszczyt w imieniu posłanek i posłów Klubu Parlamentarnego Polskie 
Stronnictwo Ludowe - Trzecia Droga przedstawić Wysokiej Izbie projekt ustawy 
o zmianie ustawy - Kodeks postępowania cywilnego oraz niektórych innych 
ustaw, który dotyczy wzmocnienia ochrony prawnej osób fizycznych i osób 
prawnych przed nielegalnymi treściami. W szczególności przewiduje on 
ułatwienie dochodzenia roszczeń na drodze cywilnej w przypadkach naruszenia 
dóbr osobistych, do których dochodzi za pośrednictwem Internetu.
Nasz projekt zakłada nowelizację przepisów Kodeksu postępowania cywilnego, 
Kodeksu cywilnego, ustawy o świadczeniu usług drogą elektroniczną - tutaj 
odnosimy się też do zapisów z projektu rządowego - a także ustawy - Prawo 
komunikacji elektronicznej i ustawy - Prawo o ustroju sądów powszechnych. 
Projektowane rozwiązania są spójne z obowiązującym systemem prawnym, 
szczególnie w zakresie ochrony dóbr osobistych i odpowiedzialności cywilnej. 
Nowelizacja wprowadza jednak pewne zmiany proceduralne oraz doprecyzowuje 
pojęcie nielegalnych treści. Pod względem systemowym jest ona zgodna z 
tendencją, jaka dominuje w prawie Unii Europejskiej. Chodzi o większy nacisk 
na ochronę użytkowników sieci przed naruszeniem ich praw. A tych naruszeń w 
Internecie - i nie muszę tego tutaj, na tej sali, tłumaczyć - w sieci 
dostrzegamy coraz więcej. Więcej jest hejtu, więcej mowy nienawiści, 
chociażby w ostatnich dniach, więcej szkodliwych treści, często 
zamieszczanych przez anonimowych użytkowników sieci, przez osoby o nieznanej 
tożsamości. Walka, ale nie jakaś walka pozorna, markowana, tylko walka 
skuteczna i kompleksowa z takimi zjawiskami w sieci jest dziś nieodzowna.
W ramach treści uznawanych za nielegalne lub szkodliwe wyodrębnić można tzw. 
mowę nienawiści, o której wiele razy debatowaliśmy już na tej sali, ostatnio 
rozpatrując projekt rządowy dotyczący zmian w Kodeksie karnym. To także 
nieprawdziwe w części lub w całości wiadomości generowane nierzadko z użyciem 
sztucznej inteligencji, często o charakterze sensacyjnym, publikowane z jedną 
intencją - intencją wprowadzenia odbiorców w błąd w celu osiągnięcia różnych 
korzyści finansowych, politycznych czy chociażby prestiżowych. Wirtualna 
agresja czy wirtualne oszustwo są jak kamyczek wywołujący lawiny. Są 
napędzane poczuciem bezkarności i braku odpowiedzialności sprawcy, który w 
wielu przypadkach pozostaje anonimowy. Niestety coraz częściej te wirtualne 
czyny przekształcają się w rzeczywiste ataki na osoby będące podmiotami czy 
obiektami tego hejtu. Jednocześnie chyba każdy z nas się zgodzi, że szerzenie 
nieprawdy, obraźliwe komentarze, groźby czy dyskryminacyjne wypowiedzi godzą 
w nasze wartości nadrzędne, bo chronione przez Konstytucję Rzeczypospolitej 
Polskiej, takie jak dobre imię, cześć, godność osobista. Są to zarazem 
wartości wymagające szczególnej ochrony, którą obowiązujące dziś prawo nie 
zawsze jest w stanie skutecznie zapewnić.
Takie złe, hejterskie praktyki, których obserwujemy dziś bardzo wiele, mogą 
prowadzić i zazwyczaj prowadzą do poważnych problemów emocjonalnych i 
psychicznych, zwłaszcza wśród najmniej odpornych, czyli wśród dzieci i 
młodzieży. Obraźliwe treści, komentarze, cyberprzemoc, hejt mogą sprawić, że 
młody człowiek czuje się bezwartościowy i niechciany, miewa depresje, myśli 
samobójcze, a jako obiekt mowy nienawiści może odczuwać chroniczny lęk, 
posiadać obniżoną zdolność koncentracji nauki, a w konsekwencji świadomie lub 
mniej świadomie wycofuje się z życia społecznego. Obiektem i celem mowy 
nienawiści, nieprawdziwych informacji, mogą być również przedsiębiorcy.
Takie działania w sieci internetowej podejmowane są niejednokrotnie po to, by 
niszczyć wypracowany dorobek danej firmy czy danego podmiotu gospodarczego. 
Odnosi się to również do osób wykonujących zawód lekarza czy prawnika i 
każdej osoby prowadzącej jednoosobową działalność gospodarczą. Osoby te w 
takich wypadkach nie mogą skutecznie przeciwstawić się takim praktykom i 
walczyć z, można powiedzieć, na wskroś nieuczciwą konkurencją. Obiektem mowy 
nienawiści, nielegalnych treści, nieprawdziwych informacji może być więc 
każdy, bez względu na wiek czy profesję. Dlatego konieczne są podstawy prawne 
do walki z tymi negatywnymi zjawiskami, podstawy do skutecznego dochodzenia 
swoich praw.
Dlatego też naszym zdaniem, zdaniem posłanek i posłów Klubu Parlamentarnego 
Polskie Stronnictwo Ludowe - Trzecia Droga, instytucje przewidziane w obecnym 
stanie prawnym są niewystarczające, by walczyć z hejtem w Internecie. 
Obowiązujące przepisy dają co prawda możliwość dochodzenia roszczeń przez 
pokrzywdzonych, ale nie zapewniają szybkiej, dostosowanej do naruszeń w 
Internecie reakcji na nie. Stąd w naszym poselskim projekcie ustawy, tak jak 
wspomniałem na wstępie, proponujemy kompleksowe wzmocnienie ochrony prawnej 
osób fizycznych i prawnych przed nielegalnymi treściami, a w szczególności 
ułatwienie im dochodzenia roszczeń na drodze cywilnej w przypadkach naruszeń 
dóbr osobistych, do których dochodzi w cyberprzestrzeni.
Podstawowym założeniem, szanowni państwo, tego projektu jest zatem 
wprowadzenie trzech przyspieszonych trybów postępowania. Pierwszy z nich jest 
związany ze zdefiniowaniem i uregulowaniem instytucji tzw. ślepego pozwu, 
pozwalającej na umożliwienie i następnie przyspieszenie wnoszenia pozwu 
przeciwko osobie o nieznanej tożsamości, która naruszyła nasze dobra osobiste 
w Internecie. Drugi rodzaj postępowania, też sformalizowanego, szybszego, 
dotyczy osoby o znanej tożsamości, która naruszyła nasze dobra osobiste w 
Internecie, ale powód nie naruszał tych treści w odniesieniu do osoby 
pozwanej. Trzeci rodzaj sformalizowanego i szybszego postępowania przeciwko 
platformom cyfrowym dotyczy ich odpowiedzialności za treści naruszające dobra 
osobiste, jeżeli nie podejmują one bezzwłocznie odpowiednich działań w celu 
usunięcia nielegalnych treści i nadal dochodzi do ich rozpowszechniania, a 
jak wiemy, w Internecie dzieje się to z prędkością światła, błyskawicznie.
Ponadto projekt przewiduje obowiązek sprawozdawczy sądów co do spraw 
dotyczących naruszeń dóbr osobistych w Internecie w celu zapewnienia 
efektywnego nadzoru przez wyznaczonego koordynatora działalności platform 
cyfrowych. Ze względu na rozpatrywanie spraw w trybie elektronicznym na 
specjalnym formularzu, który proponujemy, projekt przewiduje także przyznanie 
ministrowi sprawiedliwości uprawnienia do wskazania jednego sądu okręgowego 
właściwego do rozpatrywania postępowań w sprawach o naruszenia związane z 
rozpowszechnianiem nielegalnych treści w Internecie, na wzór modelu 
przyjętego i sprawdzonego moim zdaniem w odniesieniu do elektronicznego 
postępowania upominawczego.
Projekt nasz przewiduje także możliwość prowadzenia postępowań sądowych 
przeciwko podmiotom zagranicznym, które są dostawcami usług cyfrowych. 
Zgodnie z projektem powództwo można wytoczyć bowiem przed sądem właściwym dla 
miejsca zamieszkania albo siedziby poszkodowanego. Trybunał Sprawiedliwości 
Unii Europejskiej orzekł, że w przypadku naruszenia dóbr osobistych za 
pośrednictwem Internetu osoba, która uważa się za poszkodowaną, może wytoczyć 
powództwo dotyczące odpowiedzialności za całość doznanych krzywd i 
poniesionych szkód przed sądami państwa członkowskiego, w którym znajduje się 
centrum jej interesów życiowych. Trybunał sprecyzował więc, że taka możliwość 
jest uzasadniona interesem w postaci zapewnienia prawidłowego sprawowania 
wymiaru sprawiedliwości, a nie zamiarem ochrony konkretnego powoda. W 
stosunku do platform cyfrowych taka możliwość istnieje, ponieważ skutki 
działań lub zaniechań platform cyfrowych mają miejsce w Polsce, a ponadto 
sądy odrzucają już argumentację, jakoby akceptując warunki regulaminów 
przewidujących właściwość sądów zagranicznych, użytkownicy, niezależnie od 
swojego statusu, godzili się na właściwość sądów zagranicznych. Zgodnie z 
orzeczeniami istniejąca nierówność pozycji między cyfrowymi gigantami a 
konsumentami czy przedsiębiorcami, odbiorcami usługi sprawia, że zapis na sąd 
obcy uznawany jest za niedozwoloną klauzulę.
Ponadto projektowane przepisy ustanawiają, szanowni państwo, zgodnie z 
unijnym rozporządzeniem o usługach cyfrowych właściwe organy i koordynatora 
do spraw usług cyfrowych. Właściwymi organami mają być prezes Urzędu Ochrony 
Konkurencji i Konsumentów - w zakresie przepisów dotyczących dostawców 
platform internetowych umożliwiających konsumentom zawieranie z 
przedsiębiorcami umów na odległość, a tych jest dziś bardzo dużo, oraz innych 
spraw dotyczących konsumentów, oraz prezes Urzędu Komunikacji Elektronicznej 
- w zakresie pozostałych spraw określonych w przepisach aktu o usługach 
cyfrowych. Prezes Urzędu Komunikacji Elektronicznej pełniłby zgodnie z tym 
projektem ustawy również funkcję koordynatora do spraw usług cyfrowych.
Panie Marszałku! Wysoki Sejmie! Nasz projekt - i pragnę to z całą 
stanowczością zaznaczyć - przewiduje także mechanizmy chroniące przed 
nadużyciami i cenzurą. Nie przewiduje on natomiast prewencyjnego blokowania 
czy usuwania treści, dlatego w każdym z proponowanych postępowań decyzję o 
legalności czy nielegalności danej treści podejmuje niezależny sąd, co 
gwarantuje konstytucyjnie chronioną wolność słowa. Projekt ma na celu również 
wzmocnienie pozycji poszkodowanych w postępowaniu sądowym, przede wszystkim 
przez przyspieszenie orzekania w takich sprawach. Projekt bierze pod uwagę 
również konieczność pewnej oceny, pewnego ważenia zakresów ochrony dóbr 
osobistych, wolności słowa i prawa do prywatności. Projektowane przepisy 
zapewniają możliwość ścigania anonimowych naruszeń w Internecie, jednak 
przewidują mechanizmy ochrony danych osobowych. Platformy cyfrowe i 
przedsiębiorcy telekomunikacyjni będą musieli ujawniać dane użytkowników 
tylko i jedynie na żądanie sądu, w ściśle określonych przypadkach, bo to do 
sądu należeć będzie ocena uprawdopodobnienia danego przypadku, danego 
naruszenia.
Pani Marszałek! Panie Posłanki! Panowie Posłowie! W imieniu wnioskodawców, 
posłanek i posłów Klubu Parlamentarnego Polskie Stronnictwo Ludowe - Trzecia 
Droga bardzo proszę wszystkie kluby i koła parlamentarne o poparcie tego 
projektu jako niezmiernie potrzebnego do wyeliminowania, a przynajmniej 
dużego ograniczenia hejtu i mowy nienawiści w Internecie. Chcielibyśmy, aby 
nasz projekt był procedowany ponad wszelkimi podziałami. Myślę, że każda 
posłanka, każdy poseł jest przeciwnikiem agresji, przeciwnikiem mowy 
nienawiści w debacie publicznej, także tej zalewającej sieć internetową, i 
będzie popierać zmiany mające na celu wyeliminowanie albo, tak jak 
wspomniałem, chociażby ograniczenie do minimum tych negatywnych zjawisk, co w 
konsekwencji na pewno przyniesie pozytywne skutki społeczne, czyli przede 
wszystkim poprawi dochodzenie ochrony praw przez osoby będące obiektem hejtu, 
a dla potencjalnych sprawców przyniesie utratę poczucia anonimowości w sieci. 
Dziękuję bardzo za uwagę. (Oklaski)"
216,Grzegorz Lorek,PiS,"Szanowna Pani Marszałek! Panie Pośle Sprawozdawco! Wysoka Izbo! Debatujemy 
dzisiaj o druku nr 864, o zmianie ustawy - Kodeks postępowania cywilnego oraz 
niektórych innych ustaw.
Pierwsza dygresja po przeczytaniu projektu i zapoznaniu się z opiniami 
dotyczącymi projektu. Już dawno nie spotkałem się z projektem, w przypadku 
którego wszystkie opinie były negatywne. Dosłownie rodzi się pytanie, kto 
pisał ten projekt, który zebrał aż tyle negatywnych opinii, bo tak niestety w 
przypadku tego projektu jest.
Następna kwestia. Wybory, cokolwiek by powiedzieć, ruszyły, marszałek ogłosił 
termin wyborów. To wasz lider wielokrotnie mówił, że w trakcie wyborów nie 
należy wpływać na wybory, zmieniać zasad. A jak nie spojrzeć na to jak na 
ograniczenie wolności, jeżeli w medium publicznym wyłącza się mikrofon 
posłowi Zjednoczonej Prawicy? To nie jest cenzurowanie? To nie jest 
wpływanie?
Ale wróćmy do projektu. Proponowana ustawa, która rzekomo ma ułatwić 
dochodzenie roszczeń cywilnoprawnych w przypadku naruszenia dóbr osobistych w 
Internecie, jest właściwie kagańcem. Jak to zostało już powiedziane przez 
jedną przedstawicielkę rządzącej koalicji, jest to zaiste kontrolowanie 
Internetu. Pod pozorem ochrony przed krzywdzeniem, kłamstwami czy obelgami 
ustawa zabije wolność słowa. Pozwoli internautom tylko oddychać, ale ich 
zagłodzi. Wolność w Internecie umrze z głodu niezależnych informacji, z głodu 
dostępu do nich i z głodu ich publikacji. Nikt nie ma wątpliwości, że tak się 
stanie. Wystarczy przeczytać opinie ekspertów przesłane w ramach konsultacji 
społecznych w sprawie tej ustawy. O nieuchronnym wywołaniu efektu mrożącego i 
zabiciu wolności słowa mówi nawet Amnesty International. I taki jest 
prawdziwy cel autorów tej ustawy. Macie państwo to we krwi, w genach. 
Ponieważ nie macie żadnego programu rozwoju Polski, żadnych wartości, żadnych 
prawdziwych idei, wasza władza opiera się wyłącznie na propagandzie i 
sztucznym podtrzymywaniu dobrego wrażenia. Dlatego trzeba się teraz zająć 
Internetem. Tym bardziej że zbliżają się wybory prezydenckie i boicie się 
niezależnego kandydata Karola Nawrockiego. Dlatego wolność słowa w 
Internecie, gdzie obnażane są wasze oszustwa, gdzie zwykli ludzie pokazują 
wasze niespełnione obietnice, nieistniejące konkrety, jest dla was 
największym zagrożeniem. Bo nie macie nad nimi żadnej kontroli i dlatego 
chcecie to ograniczyć, wręcz zniszczyć. Bo nie o ochronę godności ludzi wam 
chodzi, nie o ochronę ich dóbr osobistych. Gdyby tak było, to nie 
odrzucilibyście ustawy chroniącej chrześcijan. Bo dzisiaj prawdziwa przemoc, 
agresja, opiłowywanie dotyka właśnie ludzi wierzących. Podpalane są kościoły, 
atakowani są księża, niszczone są krzyże. Ale wierzących nie chce się 
chronić. Wy chcecie chronić tylko waszą propagandę. Pod hasłem obrony praw 
tak naprawdę odbierzecie ludziom prawa.
Dlatego w imieniu klubu Prawo i Sprawiedliwość składam wniosek o odrzucenie 
ustawy w pierwszym czytaniu. Dziękuję. (Oklaski)"
427,Mariusz Witczak,KO,"Dziękuję.
Pani Marszałek! Wysoka Izbo! Rzeczywiście temat jest żywy, bo kwestia ochrony 
dóbr osobistych osób fizycznych, osób prawnych w sieci dzisiaj jest tematem 
powszechnie dyskutowanym. My jako Koalicja Obywatelska co do zasady nie 
chcemy zatrzymywać prac nad tym projektem, ale mamy trochę uwag wobec tego 
projektu.
Ten tryb specjalny, który jest zaproponowany w ustawie, który niejako 
powoduje specjalizację sądów w zakresie przyspieszonych, bardziej efektywnych 
trybów dochodzenia czy ochrony dóbr osobistych w sieci, dotyczy li tylko 
sieci i jest dosyć poważne podejrzenie nierówności wobec innych sytuacji. 
Możemy sobie wyobrazić sytuację, w której mamy szybką ścieżkę dochodzenia czy 
wzmocnionych praw w przypadku naruszeń dóbr osobistych w sieci, ale z innej 
przestrzeni czy z innego miejsca takiej szybkiej ścieżki nie będziemy mieli. 
Czyli, krótko mówiąc, jeśli zostaniemy obrażeni albo zdyskredytowani w sieci, 
to będziemy mieli szybką ścieżkę, ale jeśli zostaniemy zdyskredytowani w 
mediach, w radiu czy w telewizji, to tej szybkiej ścieżki nie będziemy mieli. 
A więc, szanowni państwo wnioskodawcy, to jest niezwykle poważna kwestia do 
rozstrzygnięcia. W toku pracy będziemy musieli ją przedyskutować i zobaczyć, 
jak można być może tego typu rzeczy zuniwersalizować, tak żeby nie było 
podejrzenia, że jest specjalny tryb dla pewnej kategorii naruszeń, a tego 
trybu obywatele w innych miejscach nie będą mieli. Stąd też rzeczywiście 
opinie na temat tego projektu nie są we wszystkich aspektach pozytywne, choć 
wszyscy czujemy osobiście taką potrzebę, że należy co do zasady wzmocnić 
prawa obywatelskie, prawa obywateli, osób fizycznych i prawnych w sieci, bo 
jeżeli chodzi o sieć, mamy pewną specyfikę, której z kolei nie mamy w innych 
miejscach.
To przemawia za pomysłem wnioskodawców. Mianowicie bardzo często ci, którzy 
nas obrażają, dyskredytują czy naruszają nasze dobra, są anonimowi. Wtedy nie 
bardzo wiemy, jak w ogóle możemy dochodzić swoich praw czy jak je wzmocnić. A 
więc na pewno warto rozmawiać o tym rozwiązaniu i nasz klub nie zagłosuje w 
pierwszym czytaniu za odrzuceniem tego projektu. Dajemy szansę, żeby 
sensownie o tym porozmawiać.
Chcę jeszcze zwrócić uwagę na jedną rzecz. Jeżeli ustalimy zasady bardziej 
uniwersalne, równość podmiotów, to musimy bezwzględnie, absolutnie dać bardzo 
dużo czasu wymiarowi sprawiedliwości na przygotowanie się do takiej 
specjalizacji czy szybkich trybów. Jeżeli teoretycznie dojdziemy do dobrych 
rozwiązań, to vacatio legis, które państwo zaproponowaliście, jest radykalnie 
za krótkie.
A więc konkludując, pani marszałek, dajemy szansę temu projektowi, żeby w 
ogóle szerzej o tym porozmawiać, bo materia w ogóle jest niezwykle istotna i 
na pewno my tutaj, w parlamencie, musimy o tym rozmawiać, nie rozstrzygając, 
do jakich ostatecznych wniosków po pracach legislacyjnych dojdziemy. Wierzę, 
że nawet jeżeli to nam zajmie dużo czasu, to uda nam się szerzej spojrzeć na 
tego typu kwestie. Takie jest właśnie stanowisko, które chciałem państwu z 
przyjemnością w imieniu klubu Koalicji Obywatelskiej zaprezentować. Dziękuję 
bardzo. (Oklaski)"
430,Kamil Wnuk,Polska2050-TD,"Pani Marszałek! Wysoka Izbo! Drodzy Rodacy! Wspólnie z posłem Łukaszem 
Osmalakiem w imieniu Klubu Parlamentarnego Polska 2050 mam możliwość 
przedstawić nasze stanowisko w sprawie tej ustawy. Jako partia, która jest 
autorem ustawy o walce z anonimowym hejtem w Internecie, o tzw. ślepym 
pozwie, popieramy wszelkie działania w zakresie zmian w proponowanym 
projekcie dotyczące usprawnienia postępowania cywilnego w sprawach o 
naruszenie dóbr osobistych w Polsce. Uważamy, że każde działania w tym 
zakresie mogą pomóc.
Ten konkretny projekt, projekt PSL-u wprowadza trzy nowe uproszczenia 
procedury sądowej mające na celu szybsze i efektywniejsze rozstrzyganie spraw 
o zniesławienie i naruszenie dóbr osobistych popełnione za pośrednictwem 
Internetu. Procedury te różnią się w zależności od tego, czy sprawca jest 
znany, czy jest nieznany, a także od tego, czy sprawa dotyczy samego 
użytkownika, czy też bardziej dostawcy usług.
Szanowni Państwo! Tak naprawdę każdy z nas spotkał się kiedyś z hejtem, każdy 
z nas może się stać ofiarą hejtu. Dzisiaj dosyć znana jest sytuacja pana 
Jerzego Owsiaka. Wszyscy wiemy, kim jest Jerzy Owsiak i z czego jest znany, 
ile podjął pozytywnych inicjatyw dla naszego państwa, ilu ludziom w naszym 
kraju jego sprzęt uratował życie. Stał się on ofiarą bezwzględnych ataków 
telefonicznych oraz w sieci. Jego historia to nie tylko opowieść o osobistej 
walce, ale także przestroga dla nas wszystkich, że każdy, niezależnie od 
swojego statusu, może stać się ofiarą hejtu.
Prawo, które ma nas bronić, często okazuje się niewystarczające w dobie 
mediów społecznościowych, w której granice między prywatnością a publicznym 
wizerunkiem się zacierają. Brakuje edukacji społeczeństwa na temat 
konsekwencji słów i działań w sieci, a jest to niezwykle istotny element. 
Musimy dążyć do tego, aby każdy z nas zdawał sobie sprawę, jak jego działania 
mogą wpływać na życie innych, a także jakie mogą mieć konsekwencje prawne. 
Konieczne jest wprowadzenie procedur, które pozwolą ofiarom szybko zgłaszać 
nadużycia i uzyskiwać pomoc. Zwiększenie dostępności pomocy psychologicznej 
dla ofiar hejtu i ataków w sieci może pomóc wielu osobom w radzeniu sobie z 
taką traumą.
Szanowni Państwo! Już jakiś czas temu wprowadziliśmy projekt ustawy dotyczący 
tzw. ślepego pozwu, czyli mechanizmu, który pozwala na szybkie działania 
przeciwko osobom, które publikują nienawistne treści, niezależnie od ich 
tożsamości. Podsumowując, projekt ustawy, który zaproponowało Polskie 
Stronnictwo Ludowe, jest godny tego, żeby przystąpić do drugiego czytania, 
żeby podczas prac w komisjach można było popracować nad nim i wspólnie 
poprawić go na tyle, żeby naprawdę przyniósł efekty dla wszystkich, od lewej 
do prawej strony. Dlatego na pewno Polska 2050 poprze dalsze procedowanie nad 
tym projektem. Zachęcam wszystkich parlamentarzystów do tego, żebyśmy 
wspólnie podjęli tę inicjatywę, żeby miała ona realny wpływ, bo to ma realny 
wpływ nie tylko na nasze życie, ale także na życie wszystkich Polaków, od 
lewa do prawa, niezależnie od tego, jakiej są orientacji seksualnej, jaką 
wyznają wiarę i czym się zajmują w swoim życiu."
276,Łukasz Osmalak,Polska2050-TD,"Dziękuję bardzo.
Pani Marszałek! Panie Ministrze! Wysoka Izbo! Szanowni Obywatele! Tak 
troszeczkę może z przymrużeniem oka na samym początku powiem, że ok. 500 tys. 
lat temu człowiek poznał coś takiego jak ogień i zaczął tego ognia używać. 8 
tys. lat p.n.e., tak przynajmniej twierdzą archeolodzy, wymyślono koło, a 
pierwsze takie koło, które udało się archeologom odkryć, odkryto w 3500 r. 
p.n.e. w Mezopotamii. Mamy dzisiaj i to, co było kiedyś. Kiedyś mówiliśmy o 
tysiącach lat, o setkach tysięcy lat. Dzisiaj to, co dzieje się w naszym 
świecie: technologia, nowoczesność, postęp, to są rzeczy, o których jeszcze 
kiedyś mówiliśmy, że dzieją się na przestrzeni kilku lat, a dzisiaj w 
zasadzie powinniśmy mówić, że dzieją się na przestrzeni kilku miesięcy. Ten 
postęp jest tak duży, tak szybki, tak błyskawiczny, że jeżeli nie zaczniemy 
bardzo szybko i błyskawicznie reagować na pewne rzeczy, to za kilka, 
kilkanaście czy kilkadziesiąt lat - jak się obawiamy - będziemy mieli wszyscy 
bardzo duży problem.
Patostreaming, pornografia, fake newsy, hejt to są rzeczy, z którymi nasi 
obywatele, nasze dzieci stykają się na co dzień w Internecie. Naszym zdaniem 
bardzo istotną sprawą jest to, abyśmy pomogli tym osobom, które same nie 
potrafią się przed tym obronić. Bo nie okłamujmy się, mimo, że jest wiele 
osób, które potrafią się przed tym bronić, które są odporne i dadzą sobie z 
tym radę, w naszym społeczeństwie jest też wiele osób, które nie potrafią się 
przed tym obronić, i właśnie tym osobom chcielibyśmy pomóc. (Dzwonek)
Dlatego uważamy, że każdy projekt, który zmierza w tym kierunku, jest godny 
poświęcenia mu uwagi. Będziemy pracować nad tym projektem w komisji i na 
pewno będziemy, tak jak przed chwileczką mówił pan poseł Kamil Wnuk, głosować 
za tym projektem. Dziękuję bardzo. (Oklaski)"
275,Mirosław Adam Orliński,PSL-TD,"Szanowna Pani Marszałek! Panie Ministrze! Wielce Szanowni Państwo! W imieniu 
Klubu Parlamentarnego Polskie Stronnictwo Ludowe mam zaszczyt przedstawić 
stanowisko naszego klubu odnośnie do tego projektu ustawy, który 
przedłożyliśmy w druku nr 864.
Tak jak było tutaj już powiedziane, projekt zakłada nowelizację Kodeksu 
postępowania cywilnego, Kodeksu cywilnego, ustawy - Prawo o ustroju sądów 
powszechnych, ustawy o świadczeniu usług drogą elektroniczną oraz ustawy - 
Prawo komunikacji elektronicznej. Zatem to spektrum spraw, które zostało 
przedstawione w tym projekcie, jest bardzo szerokie. Należy też zauważyć, że 
pod względem systemowym nowelizacja jest zgodna z tendencją, jaka dominuje w 
prawie europejskim, czyli zwiększania ochrony użytkowników sieci przed 
naruszaniem ich praw i dóbr osobistych. Mówiliśmy o tym także dzisiaj podczas 
konferencji prasowej, odnosiliśmy się do tych wszystkich działań, do tych 
wszystkich osób poszkodowanych w sieci, w przypadku których ta droga 
dochodzeniowa jest wydłużona. Często są to sprawy bardzo problematyczne, 
zwłaszcza przez anonimowość w sieci dającą często ogromną bezkarność.
Projekt ma umożliwić przyspieszone dochodzenie roszczeń w postępowaniach 
sądowych w związku ze zdiagnozowaniem tych problemów. W Internecie szeroko 
pojęte naruszenie dóbr osobistych, które jest dokonywane z wykorzystaniem 
usług cyfrowych, rozprzestrzenia się błyskawicznie, co wszyscy doskonale 
wiemy i odczuwamy. Ma szeroki zasięg i może mieć daleko idące konsekwencje, 
co należy podkreślić, zarówno w sferze prywatnej, jak i zawodowej. Z 
projektowanymi przepisami wiąże się realizacja postulatu szybkości i 
sprawności postępowania rozpoznawczego. Zasadniczym punktem odniesienia, 
który przygotowaliśmy w ramach rozwiązań ustawowych, jest właśnie 
nakierowanie tego procesu na szybkie postępowanie. Przedstawiono także 
problem identyfikacji sprawców naruszeń, którzy jako użytkownicy Internetu 
często czują się anonimowi, rozpowszechniają różnorakie treści i pozostają w 
przekonaniu, że właśnie ta anonimowość zapewnia im bezkarność, brak 
możliwości poniesienia konsekwencji oraz uniknięcie odpowiedzialności. Wielu 
sprawców naruszeń czuje się jak za taką zasłoną, co może powodować 
niebezpieczeństwo naruszeń dóbr osobistych w sieci. Myślę, że jest to dla nas 
wszystkich jako osób zasiadających w parlamencie, reprezentujących i 
rozmawiających ze społeczeństwem, skandaliczne, bulwersujące, że spotykamy 
się z tym na co dzień. Projektodawcy proponują wprowadzenie tutaj tych trzech 
przyspieszonych postępowań, o których mówił poseł wnioskodawca Michał Pyrzyk, 
oraz wprowadzenie instytucji pozwu ślepego, co byłoby postępowaniem 
przewidzianym w ramach projektowanej nowelizacji. Podstawową zasadą tego 
postępowania jest umożliwienie wnoszenia pozwów bez określania danych 
osobowych pozwanego. Rozwiązanie to odnosi się do sytuacji, gdy osoba 
poszkodowana nie zna tożsamości sprawcy naruszenia, które rzeczywiście są 
bardzo istotne w aspekcie społecznym i obywatelskim. W pozwie zamiast imienia 
i nazwiska tej osoby albo adresu zamieszkania wskazywalibyśmy ją jako osobę 
nieznaną. Pozew miałby zawierać także wniosek o zobowiązanie dostawcy usług 
pośrednich, za pośrednictwem których doszło do rozpowszechnienia nielegalnych 
treści, do wskazania danych pozwanego.
Ostatnią proponowaną procedurą jest postępowanie w sprawach o naruszenia, 
które są związane z rozpowszechnianiem nielegalnych treści przeciwko 
dostawcom usług pośrednich, uregulowane w odpowiednich rozdziałach tej 
ustawy. Rzeczywiście, tak jak to podkreślamy, wydaje nam się, że jest to 
projekt bardzo potrzebny.
Jako posłowie Polskiego Stronnictwa Ludowego - Trzeciej Drogi złożyliśmy ten 
projekt i w pełni go popieramy. Konieczne jest bowiem wzmocnienie ochrony 
prawnej osób fizycznych oraz prawnych w zakresie ochrony przed nielegalnymi 
treściami, a przede wszystkim ułatwienie im dochodzenia roszczeń na drodze 
cywilnej w przypadkach naruszeń dóbr osobistych za pośrednictwem Internetu. 
Musimy sprawić, żeby takie funkcjonowanie w sieci, ta anonimowość, ta 
bezkarność, ta mowa nienawiści, z którą mamy do czynienia, i ten hejt zostały 
w pewnym stopniu zatrzymane, i podjąć pracę nad tym tematem, który jest 
naprawdę bardzo istotny i bardzo ważny. Jako Polskie Stronnictwo Ludowe - 
Trzecia Droga w pełni popieramy ten projekt. Dziękuję."
198,Anita Kucharska-Dziedzic,Lewica,"Pani Marszałkini! Panowie Ministrowie! Wysoka Izbo! Mam honor w imieniu klubu 
parlamentarnego Lewicy zaprezentować stanowisko wobec projektu ustawy o 
zmianie ustawy - Kodeks postępowania cywilnego oraz niektórych innych ustaw.
Przede wszystkim chciałabym podziękować państwu wnioskodawcom za konsekwentne 
zainteresowanie się tematem i przedstawianie inicjatyw poselskich próbujących 
odnaleźć prawne i proceduralne remedium na patologie ściśle związane z 
rozwojem usług cyfrowych i telekomunikacyjnych oraz ułatwieniami 
komunikacyjnymi i coraz szerszymi możliwościami korzystania z przywileju 
prezentowania własnej opinii czy stanowiska szerszemu gremium czy dotarcia do 
poszczególnego adresata. Ten przywilej stał się normą, ale nie wszyscy 
potrafią z niego korzystać. Sieć i social media stały się przestrzenią do 
swobodnego siania dezinformacji, ale też nienawiści, pogardy i nieskrępowanej 
realizacji własnych fiksacji na tle przemocowym czy przemocowo seksualnym. 
Potrzebujemy regulacji, ale potrzebujemy kompleksowych rozwiązań. Nad takimi 
projektami winno się procedować łącznie, np. z oczekiwanym projektem z 
Ministerstwa Sprawiedliwości realizującym nasze zobowiązania unijne co do 
ochrony przed mową nienawiści. Tu liczę na rozszerzenie definicji mowy 
nienawiści, zgodnie chociażby z propozycją Rady Europy.
Czekamy też na zapowiadane przez Ministerstwo Sprawiedliwości efekty pracy 
nad wprowadzeniem ochrony przed SLAPP-em. Przypominam, że w państwie Prawa i 
Sprawiedliwości Polska była rekordzistą w SLAPP-ie i to nie korporacje czy 
firmy ścigały aktywistów wskazujących na naruszenia, ale instytucje państwa.
W projekcie przygotowanym przez Ministerstwo Cyfryzacji także znajdują się 
rozwiązania mające służyć usprawnieniu postępowania w przypadku naruszenia 
dóbr osobistych. O ile ślepy pozew chroniący osoby prywatne jest nam bardzo 
potrzebny, o tyle ślepy pozew chroniący interesy osób prawnych raczej 
SLAPP-owi się przysłuży, a nie powinien.
Mam swoje doświadczenia, jak pewnie większość osób na sali, jako że zajmuję 
się swojej pracy społecznej i poselskiej kwestiami przemocy seksualnej, 
przemocy w rodzinie, przemocy wobec kobiet i dzieci. Po każdej mojej 
wypowiedzi na ten temat rzeka plugastwa kierowanego wobec mnie, a także 
pokrzywdzonych tymi typami przemocy leje się szerokim ściekiem. Gdybym miała 
wszystkich nienawistników szukać, nawet znanych z nazwiska i tożsamości 
pozywać, miałabym co robić przez kilkaset następnych lat. Tymczasem w komisji 
regulaminowej czeka na mnie pozew złożony przez urażonego użytkownika 
anonimowego konta Twittera. Przysłowiowe leśne ruchadło może pozwać każdego z 
nas, jeśli skrytykujemy jego wypowiedź.
Regulujecie państwo też rzeczy już uregulowane. Myślę tu o art. 18 ust. 6 
ustawy o świadczeniu usług drogą elektroniczną i kwestii nieodpłatnego 
udostępniania danych, o których mowa w ust. 1-5, organom państwa uprawnionym 
na podstawie odrębnych przepisów na potrzeby prowadzonych przez nie 
postępowań. Skoro państwo regulujecie, to diagnozujecie problem 
niewystarczającego stosowania istniejących przepisów.
Wprowadzenie retencji wobec podmiotów świadczących usługi drogą elektroniczną 
pociągnie za sobą również rozszerzenie kompetencji służb w zakresie dostępu 
do danych. Przypuszczam, że czeka nas bardzo emocjonalna dyskusja w 
kontekście prawa do prywatności.
Zmiany w Kodeksie postępowania cywilnego polegają na ustaleniu, że do 
właściwości sądów okręgowych należeć będą sprawy o roszczenia wynikające z 
naruszenia obowiązków określonych w przepisach aktu o usługach cyfrowych, a 
także na wprowadzeniu trzech nowych postępowań odrębnych w sprawach o 
naruszenia związane z rozpowszechnianiem nielegalnych treści w sieci 
Internet: postępowania w sprawach o naruszenia związane z rozpowszechnianiem 
nielegalnych treści przeciwko osobom o znanej tożsamości, postępowania w 
sprawach o naruszenia związane z rozpowszechnianiem nielegalnych treści 
przeciwko osobom o nieustalonej tożsamości i postępowania w sprawach o 
naruszenia związane z rozpowszechnianiem nielegalnych treści przeciwko 
dostawcom usług pośrednich. Wszystkie te kwestie wymagają bardzo 
szczegółowych rozwiązań, ale też dyskusji wstępnej. Zmierzymy się także z 
problemem egzekwowania stosowania przepisów wobec dostawców, gdyż 
niejednokrotnie przedsiębiorcy ci mają siedziby poza granicami Polski. 
Obowiązkami w głównej mierze zostaliby obciążeni polscy usługodawcy, co 
mogłoby stawiać ich w mniej korzystnej pozycji na rynku względem konkurentów.
Jesteśmy jako Lewica za tym, żeby nad tym projektem procedować, żeby o nim 
dyskutować, a także żeby był on częścią kompleksowych rozwiązań chroniących 
przede wszystkim dobra osób krzywdzonych przemocą w sieci. Dziękuję państwu."
285,Bartłomiej Pejo,Konfederacja,"Pani Marszałek! Wysoka Izbo! Ślepy pozew to prostych sposób na kompletny 
paraliż sądownictwa - to trzeba jasno powiedzieć. Analogiczna regulacja 
proponowana była w projekcie ustawy z druku nr 728. Powód w miejsce danych 
osobowych pozwanego wpisywać ma osobę nieznaną, a do pozwu dołączyć wniosek o 
zobowiązanie dostawcy usługi pośredniej do wskazania danych pozwanego oraz 
danych przedsiębiorcy telekomunikacyjnego. Sąd po dokonaniu wstępnego badania 
- uwaga - w ciągu 7 dni występuje do przedsiębiorcy telekomunikacyjnego o 
podanie danych. Następnie dostawca ma znowu 7 dni na dostarczanie tychże 
danych. Jak nie dostarczy, czeka go surowa kara. Sąd ma dostatecznie dużo 
zbędnej biurokracji, cierpi na brak asystentów, a państwo w imię walki o 
wolność słowa w sieci chcecie dorzucić sądowi bawienie się w organy ścigania 
np. użytkownika Adaś458, który obraził kogoś w komentarzu na Facebooku.
Sąd jest od orzekania o sprawiedliwości, a nie od prowadzenia tego typu 
śledztwa. Na tym będą oczywiście cierpiały inne postępowania, już teraz 
ciągnące się dosłownie latami. Może w tych sprawach, znacznie poważniejszych 
skrócicie tę drogę dla wszystkich Polaków.
Wasze pomysły to uderzenie również przedsiębiorców, dostawców usług, którzy 
powinni swój czas poświęcać na podstawową działalność, a nie udzielania 
odpowiedzi sądowi w ciągu 7 dni w związku z niewygodnymi dla kogoś 
komentarzami na Facebooku. Może od razu zlikwidujcie wszystkie media 
społecznościowe, zamknijcie wszystkim usta, nie będzie krytyki społecznej, 
nie będzie krytyki politycznej, nie będzie wymiany zdań i opinii. Przecież z 
waszych środowisk nie tak dawno, bo w kampanii w 2023 r., padały tego typu 
pomysły.
Konfederacja jest i zawsze będzie za wolnością słowa i zawsze za powagą 
państwa polskiego, którego celem nie powinno być zwalczanie głupiego 
trollingu w mediach społecznościowych, a powaga. Więcej powagi, szanowni 
państwo. Dziękuję bardzo. (Oklaski)"
216,Grzegorz Lorek,PiS,"Panie Marszałku! Szanowni Państwo! Ja już miałem do czynienia z takimi 
postępowaniami, tak bywa w życiu publicznym, i organ ścigania odpowiedział, 
że sprawca był z Wielkiej Brytanii, nie został zlokalizowany mimo pomocy 
służb brytyjskich. Niestety, ale te główne źródła hejtowania - oczywiście 
poza miejscowymi, ale to jest do ustalenia i tu sądy według mojej oceny 
znakomicie się z tego wywiązują - umieszczone poza Unią Europejską, nawet bym 
powiedział, że na świecie, w krajach azjatyckich albo na jakichś tam Wyspach 
Zielonego Przylądka itd. Tak więc to jest odwieczny problem, jak sobie z tym 
poradzić. Platformy cyfrowe nie odpowiedzą na to pytanie.
Mam konkretne pytanie do pana posła: Czy według was przepisy tej ustawy nie 
spowodują zatrzymania pracy sądów? Dziękuję."
69,Bartłomiej Dorywalski,PiS,"Pani Marszałek! Wysoka Izbo! W dobie dynamicznego rozwoju Internetu i 
rosnącej liczby spraw związanych z naruszeniami w sferze cyfrowej konieczne 
jest wprowadzenie efektywnych narzędzi, które zagwarantują skuteczną ochronę 
praw poszkodowanych. Proponowane rozwiązania powinny być skuteczne, zgodne z 
konstytucyjną zasadą ochrony wolności słowa i zasadą proporcjonalności w 
ograniczaniu dostępu do treści.
Stąd moje pytania: Czy przewidziane w projekcie rozwiązania mające na celu 
ułatwienie dochodzenia roszczeń w sprawach dotyczących naruszeń dóbr 
osobistych w Internecie nie spowodują niezamierzonych skutków w postaci 
konieczności zmiany zasad postępowania w sprawach dotyczących naruszeń poza 
sferą cyfrową? Czy projekt ustawy wprowadza ułatwienia w identyfikacji 
sprawców naruszeń, w szczególności w przypadkach, gdy publikacje zostały 
dokonane anonimowo? Jakie środki ochrony prawnej są przewidziane w projekcie 
dla osób lub podmiotów, wobec których niesłusznie zastosowano środki 
ograniczające (Dzwonek), takie jak blokada treści lub procedury 
zabezpieczenia roszczeń? Dziękuję."
465,Dominik Jaśkowiec,KO,"Pani Marszałek! Wysoka Izbo! Wprowadzenie do porządku prawnego przepisów 
omawianej ustawy wydaje się zasadne, niemniej jednak możliwość ich użycia 
niezgodnie z zamierzeniem projektodawców rodzi uzasadnione obawy o nadużycie 
tego prawa w praktyce. Podam dwa przykłady. Miasto Kalisz pozwało aktywistkę 
w związku z jej wypowiedzią. Sąd w tym przypadku oddalił powództwo, powołując 
się na orzecznictwo Europejskiego Trybunału Praw Człowieka, które stanowi, że 
podmiot publiczny taki jak gmina, nie ma legitymacji, aby pozywać o ochronę 
dobrego imienia. Gmina to osoba prawna. Czy po wejściu w życie proponowanych 
przez państwa przepisów taki podmiot takie prawo nabędzie? Czy w sytuacji 
krytycznych wypowiedzi mieszkanek i mieszkańców jednostek samorządu 
terytorialnego w stosunku do działania swoich włodarzy, swoich gmin takie 
pozwy będą stosowane?
Należy pamiętać, że wytoczenie ślepego pozwu pozwoli namierzyć nie tylko 
hejterów, ale wszystkich anonimowych krytyków. (Dzwonek) IP trolling 
stosowany jest przez korporacje, które wnoszą sprawy o zniesławienie tylko po 
to, aby ustalić, kim jest osoba pisząca nieprzychylne wobec nich treści. Czy 
nie obawiacie się państwo rozszerzenia tego typu procederu? Dziękuję. 
(Oklaski)"
145,Marcin Józefaciuk,KO,"Szanowna Pani Marszałek! Wysoka Izbo! Cyberprzestrzeń stała się już nie tylko 
pobocznym i oderwanym światem istniejącym obok nas, ale również częścią 
integralną naszej rzeczywistości, która ma wpływ na to, co dzieje się na 
płaszczyźnie off-line. Polskie prawodawstwo próbuje nadążyć za zmianami, 
czego przejawem jest coraz więcej projektów, które mają za zadanie ochronić 
obywateli w cyberprzestrzeni, szanując jednak wolność każdego obywatela. Ten 
projekt jest kolejną inicjatywą tego typu.
Mam jednak kilka pytań: Jakie konkretnie mechanizmy prawne przewiduje projekt 
w celu szybkiego usuwania treści naruszających dobra osobiste w Internecie? 
Jakie kryteria są stosowane w projekcie, aby określić, które treści 
internetowe uznaje się za nielegalne lub naruszające dobra osobiste? Czy 
istnieją praktyki, dane lub analizy wskazujące na skuteczność podobnych 
rozwiązań w innych krajach? W jaki sposób projekt uwzględnia te 
doświadczenia? Jakie wsparcie merytoryczne i techniczne zostanie zapewnione 
sędziom, aby sprawy związane z naruszaniem dóbr osobistych w Internecie 
(Dzwonek) były rozpatrywane sprawnie i adekwatnie do specyfiki takich spraw? 
Dziękuję. (Oklaski)"
67,Barbara Dolniak,KO,"Szanowna Pani Marszałek! Wysoka Izbo! W związku z procedowaniem nad 
przedmiotowym projektem mam pytanie do wnioskodawców: Z kim państwo 
konsultowaliście ten projekt przed wprowadzeniem pod obrady? Z tego, co 
słyszę, to nie zasięgaliście informacji np. w Ministerstwie Sprawiedliwości. 
Przypomnę, że ten projekt dotyczy zmiany przepisów Kodeksu postępowania 
cywilnego, a przy ministrze sprawiedliwości działa komisja kodyfikacyjna. Nie 
ma również analizy skutków jego wprowadzenia. Proponujecie państwo tam 
szalenie krótkie terminy, np. 7 dni. Przy obecnym stanie wymiaru 
sprawiedliwości i obciążeniu sędziów ogromną ilością spraw te terminy będą 
obowiązywały czysto na papierze. Nikt nie będzie w stanie tych terminów 
zachować.
Kolejna rzecz, która się tutaj wyłania, to nierówność wobec prawa. Prawo, 
żeby było sprawiedliwe, musi być jednakowe, jednakowo traktować obywateli. 
Proszę sobie wyobrazić, że sprawa kogoś, kogo dobra zostały naruszone w 
Internecie, pójdzie szybką ścieżką odrębnego postępowania, a sprawa dotycząca 
np. moich dóbr naruszonych w trakcie manifestacji, w telewizji czy radiu 
będzie już szła dotychczasowym tokiem postępowania, co nie jest sprawiedliwe. 
(Dzwonek)
Pani marszałek, pozwoli pani... Bo to istotne kodeksowe zmiany.
Wicemarszałek Monika Wielichowska:
Nie przerywam.
Poseł Barbara Dolniak:
Ponadto, proszę państwa, vacatio legis, czyli czas na wejście ustawy w życie, 
to 14 dni. Nie wiem, czym państwo to argumentowali, bo sądy technicznie nie 
są w stanie tego zrobić ze względu na ilość spraw w sądach, a także 
informatyzacja sądów nie jest na takim poziomie, by wprowadzić tę ustawę w 
życie w ciągu 14 dni.
Ponieważ ten projekt - wszystko na to wskazuje, kiedy się patrzy na 
wystąpienia moich poprzedników i się ich słucha - trafi do komisji, której 
przewodniczę, mam nadzieję, że przeprowadzimy w tej komisji szeroką, 
ponadpartyjną dyskusję na temat walki z hejtem w Internecie, bo ta walka musi 
być podjęta, a przede wszystkim - podjęta skutecznie. O to w całej sprawie 
chodzi.
Wicemarszałek Monika Wielichowska:
Dziękuję bardzo.
Poseł Barbara Dolniak:
W związku z tym po tej dyskusji wypracujmy przepisy, które pozwolą nam na 
skuteczne działania, przede wszystkim wyszukiwanie sprawców i ustalanie ich 
danych personalnych. Bardzo dziękuję. (Oklaski)"
287,Małgorzata Pępek,KO,"Pani Marszałek! Wysoka Izbo! Wzmocnienie ochrony prawnej osób fizycznych i 
prawnych przed nielegalnymi treściami oraz ułatwienie dochodzenia roszczeń 
jest oczekiwane społecznie. Z tego powodu zawarte w projekcie wprowadzenie 
trzech nowych, przyspieszonych trybów postępowań procesowych w sprawach o 
naruszenie dóbr osobistych w Internecie jest propozycją jak najbardziej 
zasadną, szczególnie że zaproponowane rozwiązanie zapewniłoby szybszą i 
bardziej efektywną ochronę osób, których dobra osobiste zostały naruszone, 
niż dzieje się to dotychczas.
Przy okazji opiniowania projektu jedna z organizacji zwróciła uwagę na 
potrzebę uwzględnienia szczególnych potrzeb kobiet oraz grup mniejszościowych 
w zakresie zwalczania cyberprzemocy. (Dzwonek) Mam pytanie: Jak państwo 
projektodawcy odniosą się do tej propozycji? Czy zawarte w projekcie ustawy 
zapisy w zupełności wystarczą? Dziękuję. (Oklaski)"
381,Andrzej Śliwka,PiS,"Bardzo dziękuję.
Pani Marszałek! Wysoka Izbo! Zwracam się do pana posła sprawozdawcy. Jeżeli 
pan poseł mówi o walce z hejtem, to w pierwszej kolejności mam pytanie, które 
zadawałem również kolegom z Polski 2050. Minister obrony narodowej pan 
Władysław Kosiniak-Kamysz mógł podjąć działania związane z prawdziwym 
hejterem - pewnym pułkownikiem, który zwyzywał, obraził dziennikarza, 
dziennikarkę, używał słów, które nie przystoją jakiemukolwiek mężczyźnie, nie 
przystoją jakiemukolwiek kulturalnemu człowiekowi. Pan Kosiniak-Kamysz sprawę 
umorzył. Nic negatywnego w tym zakresie nie spotkało pana pułkownika, nadal 
może funkcjonować. To po pierwsze.
Po drugie, naprawdę rozumiem tę potrzebę i tak samo jak w przypadku projektu 
Polski 2050 nie będę krytykował samej idei, którą państwo prezentujecie, bo 
już nie jako polityk, tylko jako radca prawny wielokrotnie prowadziłem sprawy 
związane (Dzwonek) z naruszeniem dóbr osobistych i wiem, jaka to jest 
problematyczna sytuacja. Kiedy po drugiej stronie mamy hejtera, nie widzimy 
jego imienia, nazwiska, ustalenie, jak ta osoba się nazywa, jest bardzo 
problematyczne. Tylko że to, co państwo w tym projekcie proponujecie, nie 
rozwiązuje tego problemu. To jest projekt, można powiedzieć, bardzo bliski 
temu, co zaprezentowała Polska 2050. Łączy te projekty jedna rzecz: całkowita 
niewydolność. To, co państwo zaproponowaliście, nie rozwiąże tego problemu, a 
może bardziej zdestabilizować postępowania cywilne.
Wicemarszałek Monika Wielichowska:
Dziękuję bardzo.
Poseł Andrzej Śliwka:
Jeżeli chcemy rozmawiać o tych sprawach, to rozmawiajmy o tym systemowo. Cały 
czas czekam na projekt rządowy w tym zakresie. Mam nadzieję, że rząd 
przedstawi ten projekt.
Wicemarszałek Monika Wielichowska:
Dziękuję, panie pośle.
Poseł Andrzej Śliwka:
Wtedy będziemy mogli rozmawiać i wypracować jak najlepsze rozwiązania prawne 
w komisji nadzwyczajnej do spraw kodyfikacyjnych. Dziękuję."
398,Sylwester Tułajew,PiS,"Szanowna Pani Marszałek! Wysoka Izbo! To idea jak najbardziej słuszna. Nie ma 
miejsca na hejt w Internecie, ale nie tylko w Internecie, również w sferze 
publicznej, jeżeli mówimy o relacjach międzyludzkich. Ale ten projekt, który 
został przedstawiony, ta idea wytoczenia ślepego pozwu tak naprawdę 
sparaliżują polskie sądy. To będzie totalny paraliż. Wczytując się w zapisy 
poszczególnych uwag, które zostały zgłoszone do tego projektu, nie widzę ani 
jednej pozytywnej opinii na temat tego projektu. Czy państwo jako 
wnioskodawcy posiadacie chociaż jedną pozytywną opinię o tym projekcie? 
Przede wszystkim gdzie jest opinia Ministerstwa Sprawiedliwości? Co rząd 
myśli na temat tego projektu, który - jeszcze raz dodam - sparaliżuje 
(Dzwonek) polskie sądy?
Jeszcze jedna rzecz. Znaczna część domniemanych naruszeń dóbr osobistych 
będzie miała charakter transgraniczny. Nie ma co do tego żadnych wątpliwości. 
Ale projekt znowu nie obejmuje żadnych mechanizmów, które mogłyby być 
stosowane wobec podmiotów, które mają siedzibę poza Polską, poza Unią 
Europejską. W tym projekcie na ten temat nie ma mowy. Jak państwo wobec tego 
chcecie walczyć z hejtem, jeżeli projekt nie przewiduje czegoś, co właściwie 
powinno się w takim projekcie pojawić? Jeszcze raz wspomnę, że chodzi o 
charakter transgraniczny naruszenia dóbr osobistych. Nie ma ani słowa na ten 
temat w tym projekcie. Dziękuję.
(Przewodnictwo w obradach obejmuje wicemarszałek Sejmu Krzysztof Bosak)"
60,Zofia Czernow,KO,"Panie Marszałku! Wysoki Sejmie! Panie Ministrze! Skala naruszania dóbr 
osobistych w sferze cyfrowej, a także szeroko rozumianego hejtu rośnie 
lawinowo. Niewątpliwie jedną z przyczyn jest brak wystarczających narzędzi 
prawnych do ochrony dóbr osobistych, do walki z hejtem. Chciałam zapytać 
projektodawców, wnioskodawców, w jakim stopniu ich zdaniem ten projekt 
zmniejszy skalę negatywnego zjawiska. Czy spowoduje on tylko znaczący wzrost 
obciążeń dla sądów?
Chciałam również zapytać, czy projekt ustawy dotyczyć będzie samorządów 
różnych szczebli, które mają obowiązek realizować zadania wobec obywateli. 
Często ten hejt czy inne negatywne treści wynikają (Dzwonek) z braku 
realizacji niektórych zadań. Dziękuję bardzo. (Oklaski)"
478,Jerzy Meysztowicz,KO,"Panie Marszałku! Wysoka Izbo! Dobrze, że mamy w Polsce przepisy, które 
umożliwiają ściganie za zamieszczanie w Internecie, w mediach 
społecznościowych gróźb karalnych. Mamy ostatnio przykład gróźb wobec Jurka 
Owsiaka. Dobrze, że służby zadziałały i osoba, która te groźby przekazała, 
już jest zatrzymana. Dobrze, że zastanawiamy się nad przepisami, które 
umożliwią walkę z hejtem wobec osób, które zostały zniesławione. Pytanie jest 
takie: Czy ten projekt, który został złożony, rozwiązuje te kwestie w sposób 
całościowy?
Mam pytanie do wnioskodawców: Czy rzeczywiście te terminy, które zostały 
przedstawione i zaproponowane, są po prostu realne? Mamy wszyscy świadomość, 
jak wyglądają postępowania sądowe w tej chwili w Polsce i jak długo trwają. 
(Dzwonek) Czy rzeczywiście będzie można tych terminów dotrzymać? Dziękuję 
bardzo. (Oklaski)"
307,Michał Pyrzyk,PSL-TD,"Dziękuję bardzo.
Szanowny Panie Marszałku! Panie Ministrze! Wysoka Izbo! Chciałbym wszystkim 
państwu podziękować za udział w debacie nad naszym projektem. Liczba głosów, 
zarówno tych popierających, jak i tych krytycznych, świadczy o tym, że 
podjęliśmy się regulacji istotnego problemu, jakim jest ograniczenie hejtu 
czy też, szerzej mówiąc, tych wszystkich nielegalnych treści, jakimi zalewany 
jest Internet. Nasz projekt w znaczącym stopniu uzupełnia projekty, o których 
już rozmawialiśmy na tej sali. Przypomnę, że na końcu ubiegłego roku toczyła 
się debata nad rządowym przedłożeniem dotyczącym nowelizacji Kodeksu karnego 
w zakresie odpowiedzialności za mowę nienawiści. Wcześniej debatowaliśmy na 
temat ślepego pozwu, bez postępowania przyspieszonego i uproszczonego, 
autorstwa klubu Polska 2050. Wierzę więc, że nad pewnymi uwagami, również 
zawartymi w opiniach do projektu ustawy, które dotyczyły głównie danych 
osobowych, prawa do prywatności, prawa do krytyki, nad ewentualnymi korektami 
tych rozwiązań będziemy mogli pracować ponad podziałami już podczas posiedzeń 
komisji, tym bardziej że pan minister mówił również o projektach rządowych, 
które są w opracowaniu. Mam nadzieję, że one już wkrótce też zmaterializują 
się w postaci odpowiednich druków sejmowych.
Szanowni Państwo! Zgodnie z konstytucją, bo była tutaj mowa o pewnym 
naruszaniu prawa do krytyki czy wolności słowa, każdemu obywatelowi zapewnia 
się wolność wyrażania swoich poglądów i racji, ale to prawo nie jest 
absolutne, ono jest ograniczone. Należy pamiętać, że wolność ta podlega 
właśnie pewnym ograniczeniom, jeżeli jest to niezbędne dla ochrony porządku 
publicznego, bezpieczeństwa, ale również praw innych osób. Myślimy więc, że 
omawiany projekt w żaden sposób nie ograniczy wolności słowa, ale spowoduje 
odpowiedzialność za słowo nawet anonimowo zamieszczane w Internecie.
Jeśli chodzi o uproszczenie procedur, skrócenie terminów, to projekt, tak jak 
wspomniałem wcześniej, omawiając jego główne założenia, przewiduje możliwość 
składania pozwu na specjalnym formularzu elektronicznym. Minister 
sprawiedliwości będzie miał zgodnie z ustawą delegację do ustanowienia 
właściwości jednego sądu okręgowego w Polsce do rozpatrywania takich spraw. 
Przypomnę, bo również mówiłem o tym wcześniej, że taka praktyka ma miejsce w 
przypadku elektronicznego postępowania upominawczego. Tu jeden sąd okręgowy w 
Polsce, Sąd Okręgowy w Lublinie, te sprawy rozpatruje i nie powoduje to 
jakichś zatorów, jeśli chodzi o pracę i wokandę sądową.
Szanowni Państwo! Pragnę to również na zakończenie z całą stanowczością 
zaznaczyć, że nasz projekt przewiduje mechanizmy chroniące przed nadużyciami 
i cenzurą, nie przewiduje zaś przede wszystkim prewencyjnego blokowania czy 
usuwania jakichś treści, a takie głosy też tu padały. Dlatego w każdym z tych 
proponowanych postępowań decyzję o legalności danej treści podejmuje 
niezależny sąd, co gwarantuje właśnie konstytucyjnie chronioną wolność słowa. 
Projekt bierze także pod uwagę konieczność dokonania pewnych ocen, jak 
mówiłem wcześniej, pewnego ważenia zakresu ochrony danych osobistych, 
wolności słowa i właśnie prawa do prywatności.
Dlatego te projektowane przepisy zapewniają możliwość ścigania anonimowych 
naruszeń w Internecie. Odrębną sprawą są mechanizmy ustalenia tych sprawców, 
o których mówili i poseł Śliwka, i pani minister. Jednak te zapisy przewidują 
mechanizmy ochrony danych osobowych, bo platformy cyfrowe i przedsiębiorcy 
telekomunikacyjni będą musieli ujawnić dane użytkowników tylko i wyłącznie na 
żądanie sądu, i tylko i wyłącznie w ściśle określonych przypadkach, bo to do 
sądu będzie należeć ocena uprawdopodobnienia naruszenia dóbr osobistych w 
danej konkretnej sprawie.
Szanowni Państwo! Bardzo serdecznie dziękuję za te wszystkie głosy. Mam 
nadzieję, że nad tymi rozwiązaniami będziemy wkrótce mogli kompleksowo 
pracować w komisji, bo myślę, że wszystkim nam chodzi o to, aby te nielegalne 
treści eliminować z Internetu, a przynajmniej ograniczać ich ilość w sieci. 
Dziękuję bardzo."
376,Ewa Szymanowska,Polska2050-TD,"Szanowny Panie Marszałku! Wysoka Izbo! Celem projektu i proponowanych zmian 
jest przede wszystkim zrównanie wymogów badań dla posiadaczy broni palnej. 
Według statystyk Policji na dzień 31 grudnia 2023 r. pozwolenie na broń w 
celach ochrony osobistej, ochrony ludzi i mienia oraz w celach łowieckich 
posiadało 173 560 osób. 35 392 pozwolenia to pozwolenia wydane osobom 
posiadającym broń do ochrony osobistej, 764 osoby posiadają broń do ochrony 
ludzi i mienia, a 137 404 osoby to myśliwi, którzy nie mają obowiązku 
przeprowadzania cyklicznych badań.
(Poseł Andrzej Tomasz Zapałowski: Bzdury pani opowiada.)
Dodam, że według statystyk myśliwi posiadają blisko 390 tys. sztuk broni. Raz 
przeprowadzone badania lekarskie i wydane pozwolenie na broń daje to 
uprawnienie dożywotnio. Chyba nikt z nas nie ma wątpliwości co do tego, że 
nasz stan zdrowia zmienia się z wiekiem. Dlatego ustawa zakłada, że zarówno 
myśliwi, jak i osoby posiadające broń w celach ochrony osobistej lub ochrony 
ludzi i mienia do uzyskania 70. roku życia powinny przechodzić badania co 5 
lat. Po 70. roku życia takie badania powinny być wykonywane i przedstawiane 
organowi wydającemu pozwolenie co 2 lata, ponieważ z wiekiem sprawność 
psychofizyczna ulega obniżeniu, co zwiększa ryzyko niecelowego lub 
niewłaściwego użycia broni.
Szanowni Państwo! Chodzi o nasze wspólne bezpieczeństwo, o zdrowie i życie 
obywateli, które muszą być chronione najwyższymi standardami. W obecnym 
systemie regulacji dotyczącym broni palnej występują poważne luki, które mogą 
skutkować tragediami, dlatego konieczne są zmiany, które zagwarantują wyższy 
poziom bezpieczeństwa.
Pozwólcie państwo, że naświetlę obecny stan. W Polsce, by uzyskać pozwolenie 
na posiadanie broni w celach łowieckich, wymagane jest jednorazowe 
przeprowadzenie badań lekarskich i psychologicznych. Tymczasem osoby 
posiadające broń w celach ochrony osobistej lub zawodowej muszą ponawiać 
takie badania co 5 lat. To niespójność, która budzi wątpliwości, zwłaszcza że 
myśliwi jako grupa najczęściej korzystająca z broni są znacznie bardziej 
narażeni na sytuacje wysokiego ryzyka.
(Poseł Andrzej Tomasz Zapałowski: Bzdury.)
Zanim złożyłam projekt, skonsultowałam jego zasadność z lekarzami, m.in. z 
lekarzem psychiatrą. Usłyszałam, że to jest bardzo dobry kierunek, bo z 
wiekiem nasze zdrowie ulega zmianie i jednorazowe badanie dla posiadacza 
broni palnej jest niewystarczające i budzi sporo obaw. Moi rozmówcy zwracali 
uwagę nie tylko na możliwość wystąpienia choroby psychicznej, ale również 
takich chorób jak zaawansowana cukrzyca, problemy z ciśnieniem, przebyte 
udary czy wylewy, zmiany neurologiczne, choroba alkoholowa czy uzależnienia 
od substancji psychoaktywnych. Lekarze, z którymi rozmawiałam, mówili, że nie 
bez znaczenia są też leki, które przyjmuje dany pacjent, ponieważ niektóre z 
nich całkowicie wykluczają możliwość jazdy samochodem, a co dopiero używania 
broni palnej. To dlatego tak ważna jest kontrola stanu zdrowia osoby 
posiadającej pozwolenie na broń. Dane Policji za rok 2023 mówią same za 
siebie. W Polsce odnotowano 603 przestępstwa z użyciem broni palnej, w tym 39 
zabójstw.
(Poseł Andrzej Tomasz Zapałowski: Nielegalnej.)
Wśród nich znajdują się przypadki związane z bronią myśliwską. Polowania, 
które teoretycznie mają być bezpiecznym środowiskiem, niosą za sobą niestety 
wiele tragicznych zdarzeń.
Poselski projekt ustawy o zmianie ustawy o broni i amunicji był już 
procedowany w tej Izbie. Niestety w 2023 r. został zniesiony ten pomysł, żeby 
jednak badać posiadaczy broni.
Chcę zwrócić uwagę, że ten projekt był konsultowany społecznie. W tych 
badaniach wzięło udział 8298 osób, 4344 osoby na 137 tys. osób...
(Poseł Andrzej Tomasz Zapałowski: Ale większość była odwrotnie...)
...które posiadają broń jako myśliwi, to niewiele. Więc dziękuję wszystkim, 
którzy wzięli udział w tych konsultacjach, Polskiemu Związkowi Łowieckiemu, 
który przysłał mi opinię, a także Akcji Demokracja, która zebrała ponad 3700 
podpisów poparcia. To pokazuje, że ten temat jest ważny.
Dysponuję aktualnymi badaniami z grudnia ub.r., które wyraźnie wskazują, że 
społeczeństwo oczekuje zmian. Wykonane zostały przez Fundację Instytut Badań 
Rynkowych i Społecznych IBRiS i przeprowadzone na Polakach z różnych stron 
kraju, na grupie osób w wieku 18-75 lat. Co z nich wynika? Według 
respondentów myśliwi powinni być objęci obowiązkiem badań okresowych 
lekarskich - 86% osób tak uważa, jak i psychologicznych - 88%. Takiego zdania 
są zarówno kobiety, jak i mężczyźni.
Nie ma też znaczenia, jaki ktoś ma poziom wykształcenia, czy mieszka na wsi, 
czy mieszka w mniejszej miejscowości, czy mieszka w dużym mieście. Tam też te 
różnice tak naprawdę wynoszą 1, 2%, a wszystko przekracza w zasadzie 80%. Te 
badania mogę, jeżeli ktoś chce do wglądu, pokazać. Chcę wyraźnie podkreślić, 
że projekt ten nie jest wymierzony przeciwko komukolwiek. Chodzi o nasze 
wspólne bezpieczeństwo. Należy podkreślić, że rozciągnięcie aktualnego 
obowiązku co do aktualizowania co 5 lat orzeczeń lekarskich i 
psychologicznych przez myśliwych było już w tej Izbie rozpatrywane.
Pozwólcie państwo, że przytoczę kilka konkretnych incydentów, które obrazują 
skalę problemu. Jest kilka, to nie wszystkie. Październik 2007 r., okolice 
Bydgoszczy. Myśliwy, będąc pod wpływem alkoholu, 2,2 promila, postrzelił 
71-letniego mężczyznę, który oddalił się od pastwiska w poszukiwaniu cielaka. 
Zamiast udzielić pomocy, myśliwy i jego kolega zanieśli rannego mężczyznę do 
domu. Dopiero rodzina wezwała pogotowie, a siedemdziesięciojednolatek wymagał 
natychmiastowej operacji. Wrzesień 2008 r., okolice Wałcza. Myśliwy wszedł w 
sektor strzał swego kolegi, który przypadkowo trafił go w plecy. Na szczęście 
rana nie zagrażała życiu. Luty 2017 r., okolice wsi Kłodawa w powiecie 
głogowskim. Podczas polowania myśliwy oddał strzał, będąc przekonanym, że 
celuje do dzika. Niestety pocisk trawił 63-letniego mężczyznę, który 
przechodził drogą w pobliżu miejsca strzału.
(Poseł Andrzej Śliwka: Nic nie dotyczy ustawy.)
Postrzelony mężczyzna został natychmiast przewieziony do szpitala przez 
samego myśliwego i poddany operacji. Mimo wysiłków lekarzy ten 
sześćdziesięciotrzylatek zmarł.
(Wypowiedź poza mikrofonem)
Ma, proszę pana, dlatego że jeżeli ktoś nie widzi różnicy między dzikiem a 
człowiekiem, to może należałoby zbadać jego stan zdrowia.
(Poseł Andrzej Śliwka: Nie powinien oddawać strzału...)
Dobrze, kolejne przypadki. Listopad 2020 r. Dwóch myśliwych polowało w sadzie 
w okolicach szkoły. Postrzelili śmiertelnie szesnastolatka. Ten chłopak po 
prostu stracił życie tylko dlatego, że myśliwy również pomylił go z dzikiem. 
Wrzesień 2020 r., okolice Bielska-Białej. Tu również myśliwi strzelali. Śrut 
spadł do ogródka, gdzie stały dzieci. Grudzień 2022 r., okolice Krosna. 
Podczas polowania myśliwy, myśląc że mierzy do dzika, postrzelił swego kolegę 
w udo. Styczeń 2023 r., okolice Szczecina. Myśliwy został śmiertelnie 
postrzelony przez kolegę, który nie wiedział, że ktoś jeszcze przebywa na tym 
terenie. W lipcu 2024 r. 60-letni myśliwy... (Gwar na sali)
(Poseł Żaneta Cwalina-Śliwowska: Prosimy o interwencję.)
Wicemarszałek Krzysztof Bosak:
Bardzo proszę o nieco więcej...
(Wypowiedź poza mikrofonem)
Oczywiście. Bardzo bym prosił posłów o wyciszenie emocji i pozwolenie na 
dokończenie. Będzie czas na dyskusję i podyskutujemy.
Proszę bardzo.
Poseł Ewa Szymanowska:
Dziękuję bardzo.
Lipiec 2024 r., okolice Włoszczowy. 60-letni myśliwy przypadkowo postrzelił 
29-letniego mężczyznę podczas przygotowań do polowania. Sierpień 2024 r., 
województwo podlaskie. Myśliwy podczas polowania omyłkowo zastrzelił swego 
35-letniego kolegę.
Środowiska łowieckie podnoszą, że brak jest bezpośrednich dowodów na to, że 
okresowe badania lekarskie i psychologiczne wyeliminowałoby wszystkie 
przypadki z bronią. Zgoda, wszystkich nie wyeliminują. Czy jednak naprawdę 
chcemy ryzykować ludzkie, kolejne ludzkie życie, jeśli istnieje możliwość 
wprowadzenia skutecznych regulacji? Policja nie prowadzi statystyk z 
wyróżnieniem na myśliwych i pozostałych posiadaczy broni. Statystyki obejmują 
wszystkie przypadki z jej użyciem. Policja nie prowadzi też śledztw pod kątem 
zdrowia osoby posiadającej broń, która wskutek nieszczęśliwego wypadku 
doprowadza do śmierci lub uszczerbku na zdrowiu osoby postronnej.
Szanowny Panie Marszałku! Wysoka Izbo! Przytoczone przykłady i dane nie 
pozostawiają wątpliwości. Musimy działać. Zmiany w ustawie o broni i amunicji 
to wyraz naszej odpowiedzialności wobec obywateli, którzy oczekują od nas 
stanowczych kroków w celu zwiększenia bezpieczeństwa publicznego. Niech te 
tragiczne wypadki staną się przestrogą, ale i impulsem do budowania lepszych, 
bardziej bezpiecznych regulacji. Wspólnie możemy sprawić, że korzystanie z 
broni w Polsce będzie wiązało się z jeszcze większą odpowiedzialnością i 
kontrolą. Na koniec jeszcze raz stanowczo podkreślam, że ta ustawa nie jest 
wymierzona przeciwko komukolwiek, nie jest też stygmatyzacją, bo posiadacze 
broni służącej do innych celów niż myśliwym jednak te badania robią. Czy to 
jest stygmatyzacja? Czy stygmatyzacją jest to, że zawodowi kierowcy robią 
badania cykliczne? Nie, to jest odpowiedzialność za nasze bezpieczeństwo. 
Myśliwi to bardzo duża grupa, którzy używa broni na otwartej przestrzeni. Na 
pewno używa jej zdecydowanie częściej niż osoby, które mają broń do ochrony 
osobistej czy ludzi i mienia, bo ktoś może nawet nie wykonać w ciągu roku 
jednego strzału, a myśliwi jednak na polowaniach tych wystrzałów ze 
zrozumiałych względów wykonują więcej. Dużo częściej używają broni. Proszę 
państwa o to, abyście dali szansę tej ustawie, żebyśmy porozmawiali na ten 
temat w komisji. Czy naprawdę musi dojść do jakiegoś tragicznego wypadku, 
żebyśmy znowu wrócili do tej rozmowy, żebyśmy uznali, że jednak trzeba 
wprowadzić jakieś regulacje? Bardzo państwa proszę o skierowanie projektu do 
prac w komisji. Dziękuję. (Oklaski)"
333,Edward Siarka,PiS,"Panie Marszałku! Wysoki Sejmie! Akurat toczyła się dyskusja na posiedzeniu 
komisji ochrony środowiska, stąd moja zadyszka.
W imieniu klubu Prawa i Sprawiedliwości mam zaszczyt przedstawić nasze 
stanowisko wobec poselskiego projektu ustawy o broni i amunicji, zgłoszonego 
przez posłów Polski 2050. Przedłożony projekt zmiany ustawy jest typowym 
przykładem tego, jak zła diagnoza i syndrom bambinizmu będący udziałem 
projektodawców prowadzą do proponowania rozwiązań, które nie mają nic 
wspólnego z faktami i rzeczywistością. Przyjęcie proponowanych rozwiązań może 
doprowadzić do dezintegracji Polskiego Związku Łowieckiego, katastrofy 
polskiego rolnictwa i trudnych do wyliczenia strat finansowych i 
przyrodniczych leśnictwa.
Nie pierwszy raz myśliwi wykonujący w imieniu państwa odpowiedzialne zadanie 
gospodarowania populacją zwierzyny stają się na tej sali przedmiotem ataków i 
manipulacji. Działalnością łowiecką, która jest najstarszą profesją 
człowieka, w Polsce zajmuje się 137 tys. ludzi. Polska należy do krajów w 
Europie o statystycznie najniższej liczbie myśliwych w przeliczeniu na 1 tys. 
mieszkańców. W Polsce jest zaledwie 2,8 myśliwego na 1 tys. mieszkańców. 
Ponad 50% to ludzie powyżej 50. roku życia, ale z wielkim doświadczeniem. Te 
wyniki to pokłosie najbardziej restrykcyjnego prawa dostępu do broni w 
Europie i działań komunistów, którzy ograniczyli łowiectwo właściwie tylko do 
kręgu funkcjonariuszy. W Niemczech w przeliczeniu na 1 tys. mieszkańców mamy 
5 myśliwych, w Czechach 10, we Francji 20, w Szwecji 28, w Finlandii 56, a w 
Irlandii nawet 72. Ustawa o broni i amunicji w art. 10 szczegółowo określa 
zasady dostępu do broni myśliwskiej. Prawo posiadania broni bardzo łatwo jest 
utracić, łamiąc np. prawo drogowe czy zasady życia społecznego, np. poprzez 
alkoholizm.
Myśliwi znający teren i umiejący przetrwać samodzielnie w terenie są poważnym 
zapleczem obronnym państwa. Nie niszczmy tego potencjału przy obecnym 
zagrożeniu za wschodnią granicą. Dzięki miłośnikom łowiectwa, leśnikom i 
przyrodnikom uratowano w Polsce wiele ginących gatunków zwierzyny i cennych 
obiektów przyrodniczych. Tymczasem szereg organizacji antyłowieckich dba o 
to, by myśliwi mieli jak najniższy poziom akceptacji społecznej. Pod adresem 
myśliwych padają jak najgorsze oskarżenia. Jeden z tych zarzutów znajduje się 
w uzasadnieniu.
Proszę państwa, myśliwi to grupa posiadaczy broni, która posługuje się nią 
najbezpieczniej. Żadne przytaczane medialne wypadki nie mają związku ze 
stanem zdrowia czy wiekiem myśliwego. Na przestrzeni lat nie było w Polsce 
przypadku nieuprawnionego użycia broni myśliwskiej. To, co w przestrzeni 
medialnej nazywamy postrzeleniem, to wynik nieostrożnego posługiwania się 
bronią i po prostu nieprzestrzegania zasad polowania. Żadna z tych przyczyn 
nie ma związku ze stanem zdrowia myśliwego.
Propozycja, by myśliwi powyżej 70 roku życia przechodzili co 5 lat, a nawet 
co 2 lata, kosztowne badanie, jest po prostu ideologicznym zacietrzewieniem. 
Ewentualne skutki przyjęcia tej regulacji nie zmienią nic w poczuciu 
bezpieczeństwa osób, które na co dzień boją się myszy czy wejścia do lasu. 
Skutki będą fatalne dla polskiego związku, który dziś często nawet zwalnia 
emerytów ze składek członkowskich. Badania okresowe kosztują nawet 1 tys. zł.
Wielu myśliwych, zwłaszcza rolników, ze względu na koszt zrezygnuje z tej 
formy aktywności społecznej, a to oznacza powrót elitarności łowiectwa i 
potężne konflikty między rolnikami, leśnikami i myśliwymi. Aktywiści nie 
ukrywają, że o to im właśnie chodzi. Zniszczenie polskiego leśnictwa, 
łowiectwa i rolnictwa w ich opinii może uratować płonącą planetę. Niszcząc 
łowiectwo, szkodzimy rolnictwu. Szkody w uprawach wyrządzane przez zwierzynę 
i ASF w wielu miejscach w Polsce są katastrofalne, powodują utratę dorobku 
życia. Już dziś również ministerstwo zapowiada dodatkowe ograniczenia, 
poszerzenia parków i zakaz polowania w ich otulinach. Upadek łowiectwa to 
wielkie straty przyrodnicze. (Dzwonek) Obecnie nikt nie pyta, jakie straty i 
koszty ponoszą leśnicy z tytułu przegęszczenia jeleniowatych w młodych 
drzewostanach.
Potrzebujemy racjonalnej gospodarki łowieckiej i wielkiego szacunku dla 
myśliwych wykonujących pracę społeczną na rzecz Polski, przyrody i rolnictwa. 
W imieniu klubu zgłaszam wniosek o odrzuceniu projektu w pierwszym czytaniu. 
Dziękuję bardzo. (Oklaski)"
223,Krystian Łuczak,KO,"Szanowny Panie Marszałku! Wysoka Izbo! Szanowni Państwo! Mam przyjemność 
przedstawić stanowisko klubu Koalicji Obywatelskiej na temat poselskiego 
projektu ustawy o zmianie ustawy o broni i amunicji. Poselski projekt ustawy 
o zmianie ustawy o broni i amunicji zakłada zabezpieczenie społeczeństwa 
przed posiadaniem broni przez osoby, które ze względu na stan zdrowia mogą 
nie spełniać aktualnie obowiązujących wymogów ustawowych. Proponowana 
regulacja wprowadzałaby mechanizm pozwalający na weryfikację adekwatności 
orzeczeń, co ma stanowić dodatkowe zabezpieczenie.
Według wnioskodawców zmiana przepisów dotyczyć będzie zwłaszcza myśliwych, 
którzy używając broni, powodują wypadki prowadzące do trwałych uszczerbków na 
zdrowiu lub zagrażające życiu innych myśliwych oraz osób postronnych. Zdaniem 
wnioskodawców problemy te spowodowane są w szczególności zbyt rzadkim 
przeprowadzaniem badań potwierdzających, że osoba może dysponować bronią w 
celach łowieckich, oraz brakiem zwiększonej częstotliwości badań po 
osiągnięciu wieku, w którym zwiększa się prawdopodobieństwo wystąpienia 
chorób lub dysfunkcji uniemożliwiających prawidłowe obchodzenie się z bronią. 
W uzasadnieniu projektu nie wskazano jednak danych dotyczących liczby 
wypadków na polowaniach ani związku przyczynowo-skutkowego pomiędzy wypadkami 
na polowaniach a stanem zdrowia sprawcy wypadku.
(Głos z sali: Brawo!)
Według danych przedstawionych w stanowisku Polskiego Związku Łowieckiego 
pochodzących z analizy akt postępowań dyscyplinarnych prowadzonych przez 
uprawnione organy Polskiego Związku Łowieckiego oraz danych dotyczących 
prowadzonej przez Polski Związek Łowiecki ewidencji polowań indywidualnych, 
zbiorowych oraz odstrzałów sanitarnych
W latach 2020-2023 odbyło się ponad 19 mln polowań i odstrzałów sanitarnych, 
podczas których doszło do 22 postrzeleń, a śmierć poniosło 7 osób. Wynika z 
tego, że statystycznie na 1 mln polowań dochodziło do jednego postrzelenia.
Proponowana ustawa nakłada na myśliwych obowiązek uzyskania nowego orzeczenia 
w terminie 12 miesięcy od dnia jej wejścia w życie, co ma nastąpić po upływie 
3 miesięcy od dnia ogłoszenia ustawy. W tym kontekście wydają się uzasadnione 
obawy Polskiego Związku Łowieckiego oraz innych środowisk łowieckich - 
zgłaszane również w ramach konsultacji społecznych - o zagrożeniu możliwości 
realizacji nałożonego na myśliwych nowego obowiązku ustawowego.
(Poseł Krzysztof Tuduj: Brawo, Platformo!)
Według projektu ustawy orzeczenia lekarskie nie mogą być wystawione wcześniej 
niż na 3 miesiące przed terminem ich przedłożenia, co budzi uzasadnioną 
wątpliwość w sprawie niewystarczającej liczby lekarzy i psychologów 
uprawnionych do przeprowadzenia tego rodzaju badań w określonym ustawowo 
terminie. Może dojść do sytuacji, w której poszczególni myśliwi straciliby 
pozwolenie na broń nie z uwagi na własne działania czy zaniechania, ale ze 
względu na niezależne od nich uwarunkowania prawno-instytucjonalne, 
ukształtowane m.in. proponowanymi w przedmiotowym projekcie regulacjami. Nie 
bez znaczenia pozostaje również fakt, że w większości państw członkowskich 
Unii Europejskiej wymóg sprawdzenia stanu zdrowia osoby ubiegającej się o 
pozwolenie na broń w celach łowieckich lub uprawnienie do wykonywania 
polowania jest realizowany jednorazowo, w momencie ubiegania się o 
uprawnienie, jeśli nie znaleziono potrzeby czy uzasadnienia dla zwiększenia 
jego częstotliwości.
Po uwzględnieniu wszystkich powyższych argumentów Klub Parlamentarny Koalicja 
Obywatelska rekomenduje dalsze procedowanie nad proponowanym projektem ustawy 
i oczywiście dokonanie pogłębionych analiz, szczególnie w odniesieniu do 
uwag, które pojawiły się w ramach konsultacji społecznych. Dziękuję bardzo. 
(Oklaski)"
39,Elżbieta Burkiewicz,Polska2050-TD,"Panie Marszałku! Wysoka Izbo! Osoby posiadające broń do celów ochrony 
osobistej, ochrony osób i mienia są w Polsce prawnie zobowiązane do 
przechodzenia okresowych badań lekarskich i psychologicznych. Z 
niewyjaśnionych przyczyn i względów polscy myśliwi są z takiego obowiązku 
zwolnieni. Przepisy wymagają od nich jedynie jednorazowego zaświadczenia 
podczas składania pierwszego wniosku o pozwolenie na broń. Tymczasem, jak 
słyszymy, średnia wieku członków Polskiego Związku Łowieckiego to ponad 50 
lat. Praktycznie znaczy to dokładnie tyle, że wielu myśliwych od co najmniej 
kilkunastu lub kilkudziesięciu lat nie przeszło żadnych badań lekarskich 
uprawniających do posiadania broni, badań, które dawałyby pewność, że 
użytkownik broni palnej jest osobą sprawną, zdrową, gwarantującą 
bezpieczeństwo sobie i otoczeniu.
(Poseł Jarosław Sachajko: Przecież to dyskryminacja osób...)
W związku z tym stawiam pytanie: Czy jest jakieś uzasadnienie tego, że 
myśliwi nie mają obowiązku odbywania okresowych badań lekarskich?
(Poseł Jarosław Sachajko: Jest.)
Czy jest uzasadnienie do uprzywilejowania myśliwych w kwestii badań 
okresowych na broń palną? Fakty i statystyki pokazują dobitnie, że odpowiedź 
na te pytania brzmi: nie.
(Poseł Jarosław Sachajko: Nieprawda.)
Natomiast poważnym uzasadnieniem potrzeby wykonywania badań przez myśliwych 
jest to, że to właśnie oni strzelają częściej niż przedstawiciele pozostałych 
grup używających broni palnej, i to w sytuacjach, gdy ryzyko postrzelenia 
osoby postronnej jest bardzo wysokie. Zapewne nieprzypadkowe w tym kontekście 
jest to, że w mediach nie słychać o ochroniarzach czy policjantach, którzy 
pomylili kogoś z dzikiem...
(Poseł Andrzej Tomasz Zapałowski: Ho, ho, ho! To straszne.)
...albo nie widzieli, do kogo lub czego strzelają, panie pośle...
(Poseł Artur Jarosław Łącki: Do siebie strzelają, panie pośle.)
...za to bardzo często słyszeliśmy właśnie takie opisy różnych zajść z 
udziałem myśliwych. Ile takich wypadków musi mieć jeszcze miejsce, byśmy 
zrozumieli, że w bardzo prosty sposób można uniknąć niepotrzebnych tragedii? 
Nasza propozycja zmian w prawie nie uderza w nikogo. Wręcz przeciwnie, jest 
to sprawiedliwa, wyważona i prosta odpowiedź na nierówność w traktowaniu 
różnych grup obywateli w kontekście obowiązków związanych z używaniem broni 
palnej.
Szanowni Państwo! Bezpieczeństwo powinno być jednym z priorytetów toczącej 
się debaty o sprawach publicznych. Jako ustawodawcy mamy obowiązek dbać o 
bezpieczeństwo zarówno samych użytkowników broni, jak i wszystkich, którzy 
mogą paść ofiarą ich niewłaściwego użytkowania. Proszę państwa, proponowane 
zmiany to przede wszystkim równe zasady dla wszystkich posiadaczy broni i 
zapewnienie najwyższego poziomu bezpieczeństwa. Zmiany te są konieczne, 
logiczne i racjonalne. Skorzysta na nich nie tylko społeczeństwo jako ogół, 
lecz także skorzystają sami myśliwi. W imieniu Klubu Parlamentarnego Polska 
2050 - Trzecia Droga apeluję o ich przyjęcie, o zrozumienie skali problemu i 
skierowanie projektu ustawy do prac w komisji. Dziękuję bardzo. (Oklaski)"
272,Barbara Oliwiecka,Polska2050-TD,"Dziękuję ślicznie.
Panie Marszałku! Wysoka Izbo! W ˝Nocach i dniach˝ Marii Dąbrowskiej jest taka 
scena, kiedy do Serbinowa przyjeżdżają lekarze, a lud biegnie i krzyczy: 
Ludzie! Uciekajta, doktory przyjechały! Chowajta się! Mnie ta scena 
przypomina te emocje, które są wzbudzane, kiedy mówimy o badaniach 
lekarskich, zwykłych badaniach lekarskich. Takie badania lekarskie przechodzi 
wiele grup zawodowych: kierowcy - nie tylko zawodowi, lecz także np. 
przedstawiciele handlowi czy pani, która pracuje w biurze i używa auta 
służbowego, ma regularnie, co 2-3 lata, dodatkowe specjalne badania. Tak samo 
osoby pracujące na wysokościach czy wykonujące prace podwodne. Czy to 
oznacza, że my działamy przeciwko tej grupie, że chcemy ograniczać wolność 
tej grupy? Nie, nikt się temu nie sprzeciwia, bo każdy rozumie, że to jest 
dla zdrowia i bezpieczeństwa zarówno tych ludzi, jak i nas. Podobnie jest, 
jeżeli chodzi o posiadaczy broni, tylko właśnie ta grupa myśliwych nie ma 
regularnych badań - o tym już tutaj mówiła moja koleżanka.
Dodam tylko, że środowisko myśliwych nie jest jednomyślne w tej kwestii, bo 
są myśliwi, którzy rozumieją, że regularne badania są potrzebne. I my, jako 
parlamentarzyści, będziemy teraz decydować. Po jednej stronie mamy zdrowie i 
bezpieczeństwo nas wszystkich, a po drugiej (Dzwonek) ten absurdalny dla mnie 
głos sprzeciwu, który może wybrzmieć ponownie: Myśliwi! Uciekajta, doktory 
jadą, chowajta się! Te czasy już minęły.
(Poseł Krzysztof Tuduj: Czas minął.)
Społeczeństwo oczekuje od nas, że żadna grupa nie będzie faworyzowana i że 
wszystkie osoby posiadające broń dla swojego i naszego bezpieczeństwa będą 
przechodzić regularne badania. Dziękuję. (Oklaski)"
267,Urszula Nowogórska,PSL-TD,"Szanowny Panie Marszałku! Panie Ministrze! Wysoka Izbo! Mam zaszczyt 
przedstawić stanowisko klubu Polskiego Stronnictwa Ludowego - Trzeciej Drogi 
w odniesieniu do poselskiego projektu ustawy o zmianie ustawy o broni i 
amunicji, zapisanej w druku sejmowym nr 867.
Jak tutaj mocno wybrzmiało, projekt ustawy zakłada nałożenie obowiązku 
przeprowadzania okresowych badań lekarskich i psychologicznych dla osób 
posiadających pozwolenia na broń do celów łowieckich - co 5 lat dla osób do 
70. roku życia i co 2 lata po ukończeniu 70. roku życia.
Według stanu na dzień 31 grudnia 2023 r. w Polsce uprawnienia do posiadania 
broni palnej miały 323 983 osoby, z czego 137 404 to osoby posiadające broń 
do celów łowieckich. Reszta to osoby posiadające broń do celów ochrony 
osobistej, ochrony osób i mienia, sportowych, rekonstrukcji historycznych, 
kolekcjonerskich, pamiątkowych, szkoleniowych i innych. Niezrozumiałe jest 
dla mnie stygmatyzowanie osób posiadających broń do celów łowieckich...
(Poseł Jarosław Sachajko: Brawo!)
...bo łowiectwo, wbrew niektórym opiniom, to nie tylko tradycja 
wielopokoleniowa i wielowiekowa. (Oklaski) To także dbałość o równowagę 
ekologiczną w ekosystemach przyrodniczych, troska o istnienie gatunków 
zagrożonych chorobami, działalnością człowieka czy zmianami klimatu. To 
również przedłużone ramię działań obronnych, ponieważ na podstawie 
porozumienia między ministrem obrony narodowej Władysławem 
Kosiniakiem-Kamyszem a Polskim Związkiem Łowieckim z dnia 5 czerwca 2024 r. w 
sprawie wspólnego działania na rzecz obronności i bezpieczeństwa państwa 
myśliwi weszli w system ochrony ludności i obrony cywilnej. Ostatecznie 
przypieczętowała to właśnie ustawa o ochronie ludności i obronie cywilnej. 
Myśliwi mają poszukiwać osób zaginionych, udzielać pierwszej pomocy przy 
masowych zdarzeniach, utrzymywać porządek publiczny, pomagać w ewakuacji i 
rozśrodkowaniu ludności. Swoją siłę i możliwości myśliwi wspólnie z innymi 
formacjami mundurowymi pokazali m.in. podczas ubiegłorocznej powodzi na 
zachodnich obszarach naszego kraju.
Nałożenie obowiązku, aby w ciągu 3 miesięcy przebadano 130 tys. osób przy 
braku wystarczającej liczby specjalistów - mówię tutaj o lekarzach i 
psychologach - spowoduje utratę pozwoleń na broń. Nie dlatego, że te osoby 
nie przejdą badań, tylko dlatego, że nie będą miały możliwości wykonania ich 
w odpowiednim czasie albo przekroczy to ich możliwości finansowe. Jest to 
więc świadome działanie zmierzające do rozbrojenia - podkreślam: do 
rozbrojenia - organizacji pozarządowej, jaką jest Polski Związek Łowiecki, 
która może służyć budowaniu bezpieczeństwa państwa dzięki umiejętnościom i 
doświadczeniu myśliwych.
Myśliwi posiadają nie tylko broń, ale także specjalistyczny sprzęt do działań 
w terenie, np. noktowizory, termowizory, tłumiki. W sytuacjach kryzysowych 
stanowi kluczowy element skutecznego, strategicznego i operacyjnego działania 
w terenie. Ponad 35% naszego kraju to lasy. Oprócz leśników nie ma innej niż 
Polski Związek Łowiecki grupy, która może pochwalić się taką znajomością 
terenu i topografii, co w sytuacji zagrożenia stanowi element zaskoczenia 
przeciwnika w terenie. Doświadczenia ukraińskie pokazują, że jest to 
niezwykle istotny element walki z nieprzyjacielem.
Kuriozalna jest dla mnie sytuacja przywoływana w uzasadnieniu, mówiąca o 
rosnącej liczbie wypadków na polowaniach. Absolutnie brak jest związku 
przyczynowo-skutkowego tego typu zdarzeń ze złym stanem zdrowia myśliwych. 
Poza tym z analizy statystyk nie wynika, ile przestępstw zostało popełnionych 
z użyciem broni palnej posiadanej legalnie, a ile w wyniku użycia tej 
posiadanej nielegalnie. I nie wynika z analiz ponadto, z jakiego rodzaju 
broni palnej zostały popełnione przestępstwa, jakich dopuściły się osoby 
posiadające broń do celów łowieckich. Nie sposób pominąć jeszcze jednego 
faktu: wiele takich zdarzeń ma miejsce z użyciem broni krótkiej, a przecież 
myśliwi posiadający broń do celów łowieckich nie są uprawnieni do posiadania 
tego typu broni.
(Poseł Krzysztof Tuduj: Niestety.)
Z analiz i akt postępowań prowadzonych przez Polski Związek Łowiecki - to już 
tutaj wybrzmiało w jednej z wypowiedzi - wynika, że w latach 2020-2023 odbyło 
się ponad 19 mln polowań albo odstrzałów sanitarnych. Do postrzelenia na 
polowaniu dochodzi jeden raz na ok. 1 mln polowań, do śmiertelnego wypadku 
raz na 3 mln, do postrzelenia osoby postronnej raz na 6 mln polowań. Myśliwi 
strzelają częściej niż inni posiadacze broni, i to w sytuacjach, gdy 
prawdopodobieństwo postrzelenia osób postronnych jest bardzo wysokie. Ich 
umiejętności bronią ich profesjonalizmu i propagują działania bezpieczne na 
obszarach leśnych i śródpolnych. Ich wiedza i umiejętności są fundamentalne z 
punktu widzenia bezpieczeństwa państwa.
W związku z powyższymi argumentami, które przytoczyłam, składam wniosek o 
odrzucenie w pierwszym czytaniu tego kuriozalnego i nieprzemyślanego projektu 
ustawy. (Oklaski)
(Głos z sali: Brawo!)
Tym bardziej że Biuro Ekspertyz i Oceny Skutków Regulacji jasno określiło, iż 
projekt ustawy byłby jednym z najbardziej surowych w Europie, wywołując 
(Dzwonek) negatywne skutki prawne, społeczne i gospodarcze. Uważamy również, 
że regulacje dotyczące broni i amunicji powinny przejść pełną ścieżkę 
legislacyjną, prowadzoną przez Ministerstwo Spraw Wewnętrznych i 
Administracji, a nie przez inne resorty. Wprowadzenie prawa dotyczącego broni 
i amunicji jedynie poprzez projekty poselskie, bez odpowiedzialnych 
konsultacji, podważa powagę procesu legislacyjnego, rodząc liczne problemy 
społeczne.
Bardzo dziękuję, panie marszałku, i składam wniosek o odrzucenie. (Oklaski)"
110,Daria Gosek-Popiołek,Lewica,"Panie Marszałku! Wysoka Izbo! Myśliwy zastrzelił myśliwego. Śmiertelnie 
postrzelił kolegę na polowaniu. Myśliwy zastrzelił 20-letniego żołnierza. 
Tragiczny finał wyprawy na polowanie: nie żyje zięć myśliwego. Myśliwy przez 
pomyłkę zastrzelił 16-letniego chłopca. To są, proszę państwa, nagłówki 
prasowe tylko z ostatniego roku. Każdego roku z rąk myśliwych ginie średnio 5 
osób. I to są tragedie, których można byłoby uniknąć. Znaczenie dla 
uniknięcia tego typu tragedii będzie miało również to najbliższe głosowanie. 
Tłumaczenie myśliwych po wypadku jest zawsze takie samo: pomylili ofiary z 
dzikiem. Myślę, że nie ma lepszego uzasadnienia dla ustawy, o której dzisiaj 
rozmawiamy, niż to właśnie zdanie. Człowiek i dzik, proszę państwa, nie 
wyglądają podobnie, a jeśli myśliwym bardzo regularnie zdarza się mylić dwa 
gatunki, to okresowe badania wzroku są oczywistym wymogiem.
Prawie połowa wszystkich pozwoleń na broń w Polsce to pozwolenia dla 
myśliwych, połowa wszystkich zarejestrowanych sztuk broni, czyli prawie 400 
tys., należy do myśliwych, 140 tys. ludzi posiada broń do celów łowieckich. 
Ci ludzie regularnie z niej korzystają. Jeśli ktoś dostanie pozwolenie w 
wieku 25 lat, czyli w sile wieku i szczycie zdrowia, to wciąż może się nim 
posługiwać po 40 latach, nawet jeśli w międzyczasie znacząco pogorszył mu się 
wzrok i stracił sprawność. Utrzymywanie tej sytuacji to proszenie się o to, 
żeby takich nagłówków, takich tragedii było więcej. To jest drwina z 
bezpieczeństwa, z ludzkiego życia, z ofiar tragedii, do których dochodzi z 
olbrzymią regularnością.
Las to przestrzeń publiczna, to przestrzeń, która należy do nas wszystkich, 
do rodzin z dziećmi, które chcą spędzić czas na łonie natury, do ludzi 
uprawiających sport, naukowców, grzybiarzy, rowerzystów i spacerowiczów. Ci 
wszyscy ludzie, do których sama się zaliczam, bo uwielbiam spacery z córkami 
po lesie, mają prawo czuć się bezpiecznie, mają prawo cieszyć się wolnym 
czasem, pięknym spokojem polskiej przyrody i nie mogą bać się myśliwskich 
strzelb.
Przyznam, że ten opór środowiska myśliwskiego w tej sprawie jest dla mnie 
niezrozumiały. Okresowe badanie lekarskie to nie jest kara boża, to nie jest 
represja, ponieważ wszyscy chodzimy na regularne badania medycyny pracy i nie 
dzieje się nikomu z tego powodu żadna krzywda. Co więcej, ten zapis ma szansę 
ochronić myśliwych przed krzywdą, bo bardzo często to właśnie oni, ich 
rodziny i przyjaciele padają ofiarami śmiertelnych wypadków. Naprawdę tak 
bardzo nie chcecie państwo iść na kontrolę lekarską, że wolicie ryzykować 
życie swoje i swoich najbliższych? Jeśli chcemy bezpieczeństwa w lasach, 
jeśli chcemy chronić życie ludzkie i życie chronionych gatunków zwierząt, bo 
tak naprawdę też bardzo często się zdarza, że myśliwi nie są w stanie 
rozpoznać gatunków chronionych, to musimy być pewni, że każda osoba z bronią 
jest zdolna do tego, żeby się nią posługiwać, że wie, czy strzela do dzika, 
żubra czy do kolegi, bo tu chodzi o życie i zdrowie. A więc apeluję o 
rozsądek i głos za wprowadzeniem okresowych badań lekarskich dla myśliwych. 
Dziękuję. (Oklaski)"
443,Andrzej Tomasz Zapałowski,Konfederacja,"Panie Marszałku! Wysoka Izbo! Co trzeba mieć w głowie, żeby zrównywać 
posiadaczy broni do ochrony osobistej z myśliwymi? Pierwsi noszą załadowaną 
broń na co dzień, a drudzy ładują broń tylko w łowisku. Co trzeba mieć w 
głowie, aby wprowadzać wymogi dla myśliwych drastycznie większe od tych, 
które mają spełniać policjanci, żołnierze, którzy gdy wstępują do służby, 
robią badania raz na 30 lat. Mało tego, powinniście wiedzieć, że tysiące 
funkcjonariuszy i żołnierzy ma broń prywatną, do ochrony osobistej i nie 
muszą oni w ogóle robić badań nawet przez 30 lat. Pojęcia nie macie, o czym 
mówicie.
Druga sprawa. Nie macie pojęcia, że średnio w ostatniej dekadzie 12 
policjantów rocznie popełnia samobójstwo za pomocą broni własnej. Nie macie 
pojęcia. Nie wiem, czy w ogóle zdajecie sobie sprawę z tego, że na Google po 
wpisaniu określonych fraz wyświetla się filmik, jak w 5 godzin sobie zrobić 
nielegalną strzelbę. Nie będę mówił, co trzeba wpisać, ale są tysiące 
instrukcji. Zajmijcie się nielegalną bronią. Dzisiaj na drukarce 3D można 
sobie wydrukować pistolet, z którego można strzelać, a wy czepiacie się 
myśliwych, którzy nie popełniają przestępstw za pomocą broni.
Pani poseł mówiła o doświadczeniach z Ukrainy. W pierwszych dniach wojny 
zaapelowano do myśliwych i nakazano im używać broni do obrony ojczyzny. 
Dzisiaj mamy 140 tys. myśliwych, a tylko 40 tys. żołnierzy WOT-u. To są 
ludzie, którzy za własne pieniądze kupują broń, amunicję, szkolą się i są 
gotowi w każdej chwili do działań w obronie ojczyzny. A wy ich krzywdzicie. 
Hańba dla środowiska Hołowni, Polski 2050, bo działacie przeciwko interesom 
bezpieczeństwa państwa i to trzeba głośno mówić.
W Polsce zbliżamy się do liczby 500 tys. osób, które posiadają broń, i ok. 1 
mln broni bojowej tylko legalnie zarejestrowanej, a wy uderzacie w 
środowiska, które zwiększają bezpieczeństwo Polski. Tak, robi to środowisko 
Hołowni, bo jesteście zwykłymi szkodnikami. (Oklaski)
Dzisiaj oglądają nas tysiące ludzi, środowisko myśliwych i strzelców, osób 
posiadających broń. To jest minimum 2 mln ludzi. I dzisiaj do nich apeluję: 
mówcie wszędzie, że na ludzi od Hołowni się nie głosuje, bo oni szkodzą 
Polsce. Bardzo dobrze, że teraz to zrobiliście, bo wasz kandydat na 
prezydenta się wyświetlił. Pokazał po prostu, że jest przeciwko 
bezpieczeństwu państwa. Powinniśmy się dzisiaj zastanawiać, jak zwiększyć 
dostęp do broni, bo mamy najmniejsze współczynniki w Europie. Za chwilę 
zaleje nasze państwo nielegalna broń z Ukrainy. A wy mówicie, że tu gdzieś 
postrzelono. A ilu policjantów się pomyliło? Proszę państwa, partia Hołowni 
działa na szkodę bezpieczeństwa kraju. Dziękuję. (Oklaski)"
397,Krzysztof Tuduj,Konfederacja,"Szanowny Panie Marszałku! Wysoka Izbo! Na wstępie chciałbym powiedzieć, że 
miejsce tego projektu jest w śmietniku. Dlatego też jako klub Konfederacja 
składamy wniosek o odrzucenie tego projektu.
Wicemarszałek Krzysztof Bosak:
Dziękuję bardzo, panie pośle.
Poseł Krzysztof Tuduj:
Wbrew temu, co padło z tej mównicy z ust wnioskodawcy, ten projekt jest 
przejawem ideologicznej nienawiści do myśliwych. Jest, jak najbardziej. Nie 
ogarniacie państwo tego, że są też pozwolenia do celów sportowych, do celów 
kolekcjonerskich. Na szczęście nie ogarniacie...
(Głos z sali: Ale proszę nie podpowiadać.)
...bo pewnie również tych chcielibyście eksterminować. Ale to wychodzi z 
ministerstwa - ze środowiska, które jest w ministerstwie, które jest znane z 
tego, że jest przeciwko myśliwym, przeciwko leśnikom, przeciwko polskiej 
gospodarce łowieckiej, leśnej. To jest wariactwo. W ogóle te uzasadnienia, 
które tutaj padły, są emocjonalne, są wyrywkowe. Kilka artykułów. To jest po 
prostu zabawne.
Ale najistotniejsze w tej sprawie jest to, że kierując się swoją motywacją, 
hoplofobią, uderzacie w środowisko, które ma największą kulturę posiadania 
broni w Polsce, które ma tradycje. My potrzebujemy w Polsce tego, żeby broni 
było znacznie więcej (Dzwonek), żeby ludzie umieli się nią posługiwać. Wtedy 
będzie bezpiecznie, wtedy na Polskę nikt nie będzie chciał napaść, wtedy 
będzie dobrze. Nie wtedy kiedy pozabieracie pozwolenia. Czy wy myślicie, że 
myśliwi są idiotami, że jak są chorzy, to nie chodzą do lekarza, że jak mają 
problemy ze wzrokiem, to nie idą do okulisty? No ludzie... Dziękuję bardzo. 
(Oklaski)"
291,Katarzyna Maria Piekarska,KO,"Szanowny Panie Marszałku! Panie i Panowie! To, że Polski Związek Łowiecki 
jest określony jako podmiot obrony cywilnej, to akurat dobrze. Ja nie mam nic 
przeciwko temu. Ale obrona cywilna i kwestia bezpieczeństwa to są dwie 
zupełnie różne sprawy.
(Głos z sali: Dlaczego?)
Moment, ja mam mało czasu.
(Głos z sali: Proszę mówić.)
Dlaczego nie mamy nic przeciwko temu, że badają się np. pracownicy ochrony, 
którzy nawet ze sobą cały czas broni nie noszą, że badają się kierowcy? Mam 
od razu pytanie do pana ministra: Jak wyglądają badania policjantów? O to bym 
zapytała.
Proszę państwa, las musi być miejscem bezpiecznym.
(Głos z sali: A droga?)
81% Polaków chodzi, spaceruje po lesie...
(Głos z sali: Tak, należy... zlikwidować. Będzie lepiej.)
...44% zbiera grzyby, 33% obserwuje przyrodę, 12% fotografuje itd. Naprawdę 
las musi być miejscem bezpiecznym, żebyśmy nie czytali, że znowu myśliwy 
kogoś zastrzelił (Dzwonek), bo go pomylił z lisem, z dzikiem czy diabli 
wiedzą, z czym jeszcze.
I na koniec. Mówicie państwo, że te badania są drogie. Ale roczna składka, 
sprawdziłam to w tej chwili na stronie PZŁ, wynosi 546 zł. Chyba że ktoś ma 
powyżej 70 lat - to 296 zł. A jak ma powyżej 80 lat - tak, takie osoby też są 
w PZŁ - to płaci chyba 171 zł, jeżeli się nie pomyliłam.
(Wypowiedź poza mikrofonem)
Szanowni Państwo! To jest bardzo ważny projekt i spróbujmy porozmawiać. 
Jeżeli nie chcecie, żeby badać tych najmłodszych, to naprawdę zgódźmy się 
chociaż na to, żeby od pewnego wieku, może 50 czy 40 lat, po prostu się 
badać...
(Poseł Andrzej Tomasz Zapałowski: A dlaczego pani chce mnie badać?)
...bo wraz z wiekiem niestety pogarsza się, panie pośle, i wzrok, i nasza 
sprawność motoryczna.
Wicemarszałek Krzysztof Bosak:
Pani poseł, bardzo już...
Poseł Katarzyna Maria Piekarska:
Tak ten świat jest zrobiony. Dziękuję bardzo. (Oklaski)"
53,Żaneta Cwalina-Śliwowska,Polska2050-TD,"Panie Marszałku! Panie Posłanki! Panowie Posłowie! Tak naprawdę dzisiaj... 
(Gwar na sali)
Ja przepraszam, jestem tu, halo.
(Wypowiedź poza mikrofonem)
Wiem, że nie szkodzi, ale jednak jestem, wolą obywateli, panie pośle. Też mam 
prawo do głosu i proszę mnie nie zagłuszać. (Oklaski)
Dzisiaj rozmawiamy tak naprawdę o fundamencie naszej demokracji, o równości 
wszystkich wobec prawa...
(Głos z sali: No właśnie.)
...więc nie rozumiem, dlaczego są grupy uprzywilejowane w momencie, kiedy to 
jest broń i to jest rzeczywiście zagrożenie dla życia i zdrowia ludzi. 
Dlaczego kierowcy muszą przechodzić badania psychologiczne, ci, którzy jeżdżą 
samochodami służbowo?
(Głos z sali: A rowerzyści?)
Dlaczego? Bo mogą uszkodzić, zabić, spowodować kalectwo innych ludzi. A broń 
służy typowo do zabijania, więc nie rozumiem tutaj państwa postawy, dlaczego 
właśnie ta grupa miałyby być uprzywilejowana. (Dzwonek)
Bardzo proszę o to, abyśmy w komisji starli się jeszcze raz na argumenty, 
żebyście państwo, jeżeli uważacie, że ta ustawa jest zła, zaproponowali do 
niej poprawki. O to państwa proszę. Dziękuję. (Oklaski)"
443,Andrzej Tomasz Zapałowski,Konfederacja,"Panie Marszałku! Wysoka Izbo! Wspominałem, że w ostatniej dekadzie 
samobójstwo w Policji popełniły 122 osoby, czyli ok. 12 rocznie, wśród 
myśliwych nie było ani jednego. Nie chodzi o to, żeby zmieniać coś w Policji, 
bo pewne rzeczy są nie do zmiany. Po prostu jeżeli są podejrzenia, to się 
kieruje kogoś na badania, ale są przypadki, w których nie można tego 
zdiagnozować, zdefiniować. Związek zawodowy policjantów zwraca uwagę na to, 
dlaczego popełniali samobójstwo. Problemy z używaniem substancji 
psychotropowych - to może nastąpić w każdej chwili - problemy osobiste, 
konflikty w szerszej rodzinie, trudna sytuacja finansowa, czynniki związane 
ze środowiskiem pracy i zdrowotne, bez wskazywania na psychiczne.
(Poseł Katarzyna Maria Piekarska: A myśliwi takich nie mają?)
Pani poseł, myśliwi (Dzwonek), wszyscy takie mają, też osoby tu, na sali. I 
nikt nie każe im się badać co 5 lat...
(Głos z sali: To jest akurat błąd.)
...a tak jak kolega mówi, wypadałoby. (Oklaski)"
50,Krzysztof Ciecióra,PiS,"Dziękuję.
Panie Marszałku! Myślę, że warto byłoby też odnieść się po prostu do faktów, 
które przedstawił Polski Związek Łowiecki. Przez ostatnie 3 lata, w latach 
2020-2023, odbyło się 19 mln polowań. W trakcie tych 19 mln polowań miały 
miejsce rzeczywiście te zjawiska, 22 postrzelenia, w tym niestety 7 osób 
zginęło. Ale podzielmy to. To oznacza, że do postrzelenia dochodziło co 1 mln 
polowań, do śmiertelnego postrzału raz na 3 mln polowań, a do jakiegokolwiek 
zdarzenia, które zostało zarejestrowane, raz na 6 mln polowań. I co się 
okazuje? Że te 22 przypadki w latach 2020-2023 nie dotyczyły żadnego 
myśliwego, wobec którego teraz chcecie zastosować sankcje, żadnego. O czym w 
ogóle mówimy?
Minister Dorożała, który jest wielkim entuzjastą tej ustawy, to jest trener 
pilatesu. Śmiem twierdzić, że przez te 3 lata znacznie więcej (Dzwonek) 
zdarzeń, nawet śmiertelnych, miało miejsce w trakcie ćwiczeń pilatesu. 
Wprowadźcie badania lekarskie dla trenerów pilatesu. Dziękuję bardzo. 
(Oklaski)
(Głos z sali: Psychiczne.)"
394,Małgorzata Tracz,KO,"Panie Marszałku! Wysoka Izbo! Tu chodzi o bezpieczeństwo. We wprowadzeniu 
okresowych badań lekarskich i psychologicznych dla myśliwych chodzi o 
bezpieczeństwo. Chodzi o bezpieczeństwo milionów Polek i Polaków, którzy 
spacerują po lasach, po łąkach, po polach i którzy boją się o swoje własne 
zdrowie, o swoje własne życie, boją się o dzieci, z którymi spacerują, o psy, 
które zabierają na spacer. Jasno pokazują to badania. Mamy teraz kolejne, 
najświeższe badanie zrobione przez Ministerstwo Klimatu i Środowiska. 86% 
Polek i Polaków chce wprowadzenia okresowych badań psychologicznych i 
lekarskich dla myśliwych. Wcześniej badania też pokazywały, że jest to ta 
okolica poparcia społecznego.
Chodzi tu o bezpieczeństwo i uważam, że każdy poseł i każda posłanka, którzy 
będą przeciwko temu projektowi (Dzwonek), przeciwko woli Polek i Polaków, za 
nic mają ich bezpieczeństwo. (Oklaski)
(Głos z sali: Największym niebezpieczeństwem to wy jesteście dla Polaków.)"
391,Wioleta Tomczak,Polska2050-TD,"Panie Marszałku! Panie Ministrze! Wysoka Izbo! Ta ustawa nie atakuje 
myśliwych. Ta ustawa wzmacnia społeczeństwo i ich bezpieczeństwo.
Proszę nie bagatelizować tego, że ktoś boi się myszy czy wejścia do lasu, 
panie Siarka. Należy szanować każdego i słuchać głosu społeczeństwa. 
(Oklaski) 88% badanych uważa, że myśliwi powinni przechodzić okresowe badania 
psychologiczne, a 86% - obowiązkowe badania lekarskie.
(Głos z sali: Kto robił te badania?)
To świeże badania z grudnia ub.r. robione przez IBRiS na reprezentatywnej 
próbie.
(Głos z sali: A 100%, że posłowie powinni przechodzić badania.)
Bać powinni się ci, którzy właśnie mają dysfunkcje, a chcą posługiwać się 
bronią. Wierzę, że takich osób będzie niewiele, ale każda z nich zagraża 
zdrowiu i życiu innych obywateli.
(Głos z sali: W 3 godziny można sobie to zrobić.)
Jako specjalistce zdrowia publicznego pozostaje mi właśnie przekonywanie 
innych parlamentarzystów (Dzwonek), by rozważali dalszą pracę nad tą ustawą.
A badania posłów, panie Sachajko, nie zaszkodzą. Mogę iść pierwsza. Również 
podpisałam się pod tym projektem ustawy. Dziękuję. (Oklaski)"
216,Grzegorz Lorek,PiS,"Panie Marszałku! Wysoka Izbo! Teraz czekamy na ustawę o wędkarzach, bo na 
pontonach stwarzają zagrożenie dla swojego życia, ale przede wszystkim łowią 
ryby. No a dla was to już jest w ogóle straszne, bo ryb nie wolno łowić. Więc 
słuchajcie państwo, to jest tylko kwestia czasu. Łapy precz od środowiska, 
łapy precz od leśników.
(Minister Klimatu i Środowiska Paulina Hennig-Kloska: Co to za język, panie 
pośle?)
Tak trzeba powiedzieć. Nie wolno dyskryminować poprzez dodatkowe procedury 
jakiegokolwiek środowiska.
Przez Skandynawię przetacza się dyskusja o dostępie do broni. W lutym 2022 r. 
skończył się pacyfizm. I to powinniście odrobić. Dzisiaj jest czas na 
myślenie, jak Polaków w kulturalny sposób zarazić dostępem do broni, jak 
zrobić, żeby nasz naród był mądry w posiadaniu broni, a nie ograniczać 
poprzez następne regulacje. Dziękuję. (Oklaski)
(Głos z sali: Brawo!)"
479,Krzysztof Mieszkowski,KO,"Panie Marszałku! Wysoka Izbo! Panowie myśliwi, nie bójcie się badań, to nie 
boli.
(Głos z sali: Często miałeś?)
To jest bardzo dobre dla zdrowia; to jest bardzo dobre dla waszej 
świadomości; to jest także bardzo dobre dla bezpieczeństwa społecznego. 
Musicie mieć świadomość tego, że badania są przypisane nam jako ludziom i 
musimy po prostu tym badaniom się poddawać, tym bardziej że im ludzie są 
starsi, tym bardziej pieczołowicie powinni spoglądać na swoje zdrowie.
A strzelanie do zwierząt jest oczywiście bardzo dużym wyzwaniem, także 
etycznym. Namawiam was zresztą do lektury znakomitej książki Olgi Tokarczuk 
˝Prowadź swój pług przez kości umarłych˝. Po tej lekturze z pewnością 
będziecie mieć pewne obawy, by tak bezkarnie, bez żadnych oporów strzelać do 
zwierząt. Janina Duszejko jest bardzo groźna i bardzo bezkompromisowa. 
(Dzwonek)
A swoją drogą zastanawiam się, czy pan Zbigniew Ziobro przychodzi jeszcze do 
Sejmu z pistoletem za paskiem. Bardzo byłbym ciekaw tej odpowiedzi. (Oklaski)"
39,Elżbieta Burkiewicz,Polska2050-TD,"Panie Marszałku! Wysoka Izbo! Mam pytanie do parlamentarzystów z prawej 
strony tej sali. Co trzeba mieć w głowie, żeby być przeciwnikiem zadbania o 
bezpieczeństwo obywateli?
(Poseł Dariusz Matecki: Rozum.)
Co trzeba mieć w głowie, żeby wiązać wprowadzenie badań dla myśliwych z 
poziomem bezpieczeństwa państwa?
(Poseł Anna Paluch: Zdrowy rozsądek.)
(Poseł Andrzej Tomasz Zapałowski: Ho, ho, ho!)
(Głos z sali: Właśnie, co trzeba mieć w głowie, by tego nie czuć...)
Szymon Hołownia i Polska 2050 nikogo nie dyskryminują. My chcemy tylko zadbać 
o bezpieczeństwo obywateli. Namawiam posłów z prawej strony sali do 
przemyślenia swoich poglądów. Namawiam, bo badania okresowe dla myśliwych to 
może być też okazja, jeżeli chodzi o profilaktykę zdrowotną. Dziękuję bardzo. 
(Oklaski)"
69,Bartłomiej Dorywalski,PiS,"Panie Marszałku! Wysoka Izbo! W obliczu trwającego konfliktu zbrojnego na 
Ukrainie oraz związanych z nim zagrożeń dla bezpieczeństwa Polski posiadanie 
w tym trudnym czasie każdej, podkreślam - każdej - sztuki broni przez 
odpowiedzialnych i przeszkolonych obywateli staje się istotnym elementem 
wzmocnienia obronności kraju. Doświadczenia sąsiednich państw pokazują, że 
zdolność społeczeństwa do samoobrony może odgrywać kluczową rolę w sytuacjach 
kryzysowych. W czasach wzmożonego ryzyka geopolitycznego należy dążyć do 
zwiększenia świadomości, odpowiedzialności oraz dostępu do środków 
samoobrony, a nie do ich ograniczania.
To nie jest czas na dyskusję, której efektem ma być jakiekolwiek ograniczenie 
ilości broni w rękach prywatnych. Brakuje jednoznacznych dowodów na to, że 
osoby starsze z pozwoleniem na broń stanowią istotne zagrożenie, które 
uzasadnia aż tak rygorystyczne proponowane zmiany legislacyjne. Proponowane 
przepisy niesprawiedliwie stygmatyzują osoby starsze jako potencjalnie 
niezdolne do bezpiecznego (Dzwonek) posiadania broni, co może być odbierane 
jako dyskryminacja. Dziękuję. (Oklaski)"
138,Klaudia Jachira,KO,"Panie Marszałku! Wysoka Izbo! Myśliwi stanowią mniej niż 1‰ całego 
społeczeństwa, ale są bardzo wpływowi, co widać po tej dyskusji, i chcą mieć 
100% kontroli i nad tą Izbą, i najlepiej nad całym rządem. (Oklaski)
(Głos z sali: I mają.)
Zabijanie jest dla nich rozrywką, niestety często zakrapianą alkoholem. Mają 
karabiny z noktowizorami, po lasach jeżdżą SUV-ami ze swoimi psami, 
zatrudniają nagonkę.
(Głos z sali: Z psami?)
Jednym słowem żyją jak w serialu ˝1670˝. Tylko mamy XXI w., a w XXI w. jak 
się ma dostęp do broni, to ma się...
(Głos z sali: Yellowstone.)
(Głos z sali: ...psów nie było, pani poseł.)
...też regularne badania, i to nie jest żadna szykana. Jak potrzebowałam 
zacząć na stałe nosić okulary, to zaczęłam nosić, i nie krzyczę, że to jest 
jakiś spisek optyków, że nakazali mi nosić okulary. Po prostu nie widzę, 
zbadałam się i teraz noszę na stałe okulary.
(Poseł Andrzej Tomasz Zapałowski: Trzeba było chodzić bez.)
Dlatego oczywiście z całego serca popieram ten projekt ustawy, która nakazuje 
badać myśliwych (Oklaski), tak jak każdą inną grupę społeczną (Dzwonek), 
zawodową w tym kraju. (Oklaski)"
211,Aleksandra Leo,Polska2050-TD,"Szanowny Panie Marszałku! Wysoka Izbo! Dlaczego myśliwi, największa grupa 
społeczna mająca w naszym kraju dostęp do broni palnej i używająca jej często 
w przestrzeni publicznej, wspólnej przestrzeni publicznej, korzysta z 
przywileju jednorazowych badań, jednorazowych badań niedostępnych w naszym 
kraju dla innych grup legalnych użytkowników broni, np. policjantów czy 
żołnierzy? Dlaczego od innych grup wymaga się badań okresowych, ale nie od 
myśliwych? Myśliwy, który miał robione badania np. pół wieku temu, obecnie ma 
80 czy 90 lat, nie musi ich powtarzać. Chcielibyście spotkać takiego
myśliwego z kniejówką podczas spaceru w lesie? (Oklaski)
(Poseł Andrzej Tomasz Zapałowski: Ja chciałbym spotkać.)
No ja bym nie chciała.
Szanowni Państwo! Równość wobec prawa jest fundamentem naszej demokracji. 
Dlaczego obecnie mamy do czynienia z faworyzowaniem jednej z grup - właśnie 
myśliwych? (Dzwonek) Bezpieczeństwo jest naszym priorytetem, dlatego 
najwyższa pora na nowelizację przepisów, zdroworozsądkową ocenę, a nie 
zasłanianie się partykularnymi interesami jednej grupy społecznej. Myśliwi 
muszą regularnie przechodzić badania okresowe. (Oklaski)
(Poseł Andrzej Tomasz Zapałowski: Na szczęście miliony Polaków to...)"
381,Andrzej Śliwka,PiS,"Bardzo dziękuję.
Panie Marszałku! Wysoka Izbo! Myśliwi od wieków stają na straży równowagi 
między człowiekiem a naturą, a teraz wygląda na to, że politycy Trzeciej 
Drogi Szymona Hołowni zamierzają ich postawić w roli podejrzanych i w sposób 
nieustający zmuszać ich do udowodnienia swojej poczytalności. Tutaj 
wielokrotnie panie posłanki wypowiadały się w sprawie badań opinii 
publicznej. Myślę, że jest inna grupa społeczna. Po dzisiejszej debacie, po 
przysłuchaniu się niektórym głosom, myślę, że Polacy w większości by chcieli, 
żeby inna grupa społeczna przeprowadzała te badania okresowe cyklicznie. Bo 
wsłuchując się w państwa głos, naprawdę można mieć duże wątpliwości...
(Głos z sali: Psychiatrzy.)
...związane z tym, czy ta poczytalność naprawdę u niektórych występuje, to po 
pierwsze.
(Poseł Katarzyna Maria Piekarska: Ale niech pan powie, u kogo nie występuje, 
by można było podyskutować.)
Po drugie, Polski Związek Łowiecki w sposób jasny i klarowny zmasakrował ten 
projekt ustawy, wskazując na to, że wiele przepisów, które zostały 
zaprezentowane w tej ustawie, jest po prostu nielogicznych (Dzwonek) i wrzuca 
w taki biurokratyczny gąszcz myśliwych.
I teraz odnosząc się do jeszcze jednego elementu, który często w tej debacie 
był prezentowany, czyli takiej prasówki związanej z tymi tragicznymi 
wydarzeniami, odsyłam państwa do wypowiedzi pana prezesa Możdżonka, który 
jasno powiedział, że nie można pomylić człowieka z dzikiem, że jest to linia 
obrony, że regulamin polowania jest jednoznaczny i precyzyjny. Jeżeli myśliwy 
ma wątpliwość, nie powinien strzelać.
(Głos z sali: Nie wolno mu strzelać.)
Chcę powiedzieć jedną rzecz. 20 mln polowań - tu pan poseł Ciecióra już o tym 
mówił - a tych zdarzeń 22. Oczywiście o 22 za dużo, ale one nie mają nic 
wspólnego z tym, co państwo teraz prezentujecie w tej ustawie.
Wicemarszałek Krzysztof Bosak:
Dziękuję bardzo, panie pośle.
Poseł Andrzej Śliwka:
Dlatego bardzo głęboko wierzę w to, że znajdzie się większość w Sejmie do 
odrzucenia tego złego projektu. (Oklaski)"
63,Sławomir Ćwik,Polska2050-TD,"Szanowny Panie Marszałku! Wysoka Izbo! Ani autorzy tego projektu, ani ci, 
którzy go popierają, bynamniej wcale nie chcą atakować myśliwych ani 
kogokolwiek innego. Chodzi tylko i wyłącznie o kwestię bezpieczeństwa.
Przed nowym rokiem poszedłem na spacer do swojego prywatnego lasu, który 
razem z rodziną zalesiliśmy ok. 30 lat temu. W pewnym momencie kilkadziesiąt 
metrów ode mnie rozległ się strzał. Okazało się, że myśliwy w lesie polował. 
Nie krzyknął do mnie, że jest, że będzie strzelał, nie wiem, czy mnie 
widział.
(Głos z sali: Mógł się pomylić.)
Chciałbym mieć większą pewność, że osoby, które w lesie, także prywatnym, w 
moim, używają broni, mają doskonały wzrok i nie jestem narażony na kalectwo 
albo na śmierć.
Natomiast mówią państwo o problemach z ograniczeniem badań lekarskich. Niech 
Polski Związek Łowiecki zorganizuje dla myśliwych prosty proces 
przeprowadzenia badań lekarskich, który nie będzie obciążał ich kieszeni i 
będzie to (Dzwonek) prosta rzecz do zrobienia cyklicznie, i nie będzie 
problemu.
A powstańcy ze strzelbami to byli w powstaniu styczniowym. Nikt dzisiaj w ten 
sposób nie broni granic. Tym zajęliśmy się w inny sposób. Dziękuję. (Oklaski)"
303,Marcin Porzucek,PiS,"Panie Marszałku! Wysoka Izbo! Kolejna kłótnia w rodzinie, w Trzeciej Drodze, 
między żółtymi a zielonymi. Kilka tygodni temu wyrzucono do kosza projekt 
wsparcia dla młodych polskich rodzin, aby mogły zdobyć mieszkania. Teraz 
kolejna rzecz, która dzieli Trzecią Drogę.
Mam pytanie do Polski 2050. Obiecywaliście kilkanaście miesięcy temu, że 
każdy Polak, który w ciągu 30 dni nie uzyska porady u lekarza specjalisty w 
ramach NFZ, może iść prywatnie i prosić o oddanie środków. Nie 
wprowadziliście tego.
(Głos z sali: My to wprowadziliśmy.)
Co więcej, nie widać tego w ogóle na horyzoncie, a chcecie teraz obciążyć 
służbę zdrowia, która jest w tragicznej sytuacji, dodatkowymi badaniami. 
Gdzie tutaj jest sens? Gdzie tutaj jest logika? Kiedy spełnicie obietnice 
wyborcze dotyczące służby zdrowia? Dziękuję. (Oklaski)"
145,Marcin Józefaciuk,KO,"Szanowny Panie Marszałku! Wysoka Izbo! Projekt ustawy o zmianie ustawy o 
broni i amunicji stanowi krok w kierunku bezpieczeństwa publicznego. 
Wprowadzenie regularnych badań lekarskich i psychologicznych dla wszystkich, 
nie tylko części posiadaczy broni, niezależnie od celu jej posiadania wydaje 
się elementem wyrównania standardów odpowiedzialności. Uwzględnienie zmian 
związanych z wiekiem pokazuje, że projektodawca dostrzega zagrożenia 
wynikające z pogarszającej się sytuacji i kondycji psychofizycznej i na nie 
odpowiada.
Czy w toku pracy nad zmianą były rozważane inne działania, aby móc dodatkowo 
podnieść świadomość i odpowiedzialność wśród posiadaczy broni, a także 
przyczynić się do dalszego zwiększania bezpieczeństwa publicznego?
Wzmacnianie prewencji oraz troska o zdrowie i życie obywateli zasługują na 
uznanie. Dlatego uważam, że należy dalej pracować nad kształtem tego 
projektu. Dziękuję. (Oklaski)"
271,Barbara Okuła,Polska2050-TD,"Panie Marszałku! Wysoka Izbo! Konieczność wprowadzenia zasad bezpieczeństwa 
podczas używania broni oraz badania osób, które używają tak niebezpiecznego 
narzędzia, jakim jest broń palna, nie powinna budzić żadnych wątpliwości. 
Bezpieczeństwo podczas polowań można porównać z bezpieczeństwem w czasie 
kierowania pojazdami. Niezmiernie ważna jest ocena zdolności 
psychotechnicznych kierowcy i myśliwego oraz ich absolutna trzeźwość. Warto 
uświadamiać, że regularne badania naszego stanu zdrowia nie są niczym złym, 
są natomiast gwarancją, że jesteśmy zdolni do wykonywania danego zawodu albo 
realizowania hobby. Badania okresowe powinny więc stać się czymś naturalnym, 
a nie budzić emocje i wątpliwości, bo nie chcemy mieć żadnych wątpliwości, 
czy ktoś może używać broni, czy też nie. Jeśli stan czyjegoś zdrowia 
drastycznie się pogorszy lub ktoś straci ostrość widzenia, to czy nadal 
powinien używać broni bez dodatkowych badań lekarskich? Jeśli myśliwi nie 
będą się bali badań, to nikt nie będzie się bał myśliwych. Dziękuję bardzo. 
(Oklaski)"
118,Małgorzata Gromadzka,KO,"Szanowny Panie Marszałku! Wysoka Izbo! Z analizy danych udostępnionych przez 
Policję wynika, że w latach 2022-2023 popełnionych zostało 2469 przestępstw z 
użyciem broni palnej, dokonano 113 zabójstw, w większości zapewne przy użyciu 
broni nielegalnej; brakuje danych w tym zakresie. Natomiast z danych 
dotyczących Polskiego Związku Łowieckiego, z ewidencji polowań wynika, że w 
latach 2020-2023 odbyło się ponad 19 mln polowań, w czasie których doszło do 
22 postrzeleń, z czego 7 było postrzeleniami śmiertelnymi.
Rodzą się więc pytania: Ile wypadków z użyciem broni popełnianych jest przez 
osoby posiadające ją w celach kolekcjonerskich, sportowych czy szkoleniowych? 
Dlaczego w przedmiotowym projekcie proponuje się objęcie wymogiem 
przeprowadzania badań okresowych jedynie grupy osób ubiegających się o 
pozwolenie na broń w celach łowieckich, pomijając inne - w celach 
kolekcjonerskich, sportowych czy szkoleniowych? Ponieważ liczby i dane mówią 
(Dzwonek) dużo, chciałabym dowiedzieć się od wnioskodawców, jakie są dane 
statystyczne w tym zakresie. Dziękuję bardzo. (Oklaski)"
362,Artur Szałabawka,PiS,"Panie Marszałku! Wysoka Izbo! To jest takie typowe działanie lewactwa - w 
Sejmie, wiadomo, mamy Platformę Obywatelską i Trzecią Drogę - zohydzić, 
zobrzydzić, zaszczuć tych, którzy naprawdę kochają przyrodę, czyli leśników i 
myśliwych, bo wy to robicie, a z drugiej strony jeszcze uzyskać kolejny 
efekt, efekt osłabienia naszego kraju. Oprócz tego, że nie kochacie przyrody 
- tylko zmiany klimatyczne chcecie robić - atakujecie tych, którzy naprawdę 
kochają przyrodę, a zarazem kochają Polskę. Szydercze mówienie o wieku 
myśliwych w tych ciężkich czasach, mówienie o jakimś tam wieku, o tym, że 
broń teraz jest niepotrzebna, że ze sztucerami... Jakimi sztucerami? Wy nie 
wiecie, w jakiej rzeczywistości żyjecie. (Oklaski) Ci myśliwi w razie czego 
będą was bronić przed najeźdźcami. A to, że kochają przyrodę, i to, że dbają 
o nasz ekosystem, jest dla was przeszkodą, bo są mądrzejsi od was. Wy w tych 
ministerstwach klimatu to, jak widziałem (Dzwonek), jesteście tacy: 
niebieskie włosy, kolczyki w nosach - tyle wiecie o przyrodzie. (Oklaski)
(Głos z sali: Brawo!)
(Głos z sali: Powinni mieć zielone włosy.)"
60,Zofia Czernow,KO,"Panie Marszałku! Wysoki Sejmie! Panie Ministrze! Zwiększenie poczucia 
bezpieczeństwa, zwłaszcza w czasie wielu tragicznych zdarzeń na świecie, jest 
bardzo ważne. Projekt wymaga wnikliwej analizy, dlatego proszę o informację, 
jakie są statystyki dotyczące niekontrolowanego użycia broni w ostatnich 5 
latach w Polsce. Ile takich zdarzeń miało miejsce i w jakim zakresie? Gdzie 
te zdarzenia miały miejsce i jakie były ich skutki?
Ponadto podczas dyskusji nad tym projektem i w wydanych opiniach podnoszony 
jest problem proponowanego terminu wejścia w życie ustawy. Czy ten termin 
jest wystarczający, aby ustawa mogła być respektowana przez obywateli? 
Dziękuję bardzo. (Oklaski)"
234,Dariusz Matecki,PiS,"Szanowny Panie Marszałku! Mikołaj Dorożała jako wiceminister klimatu 
odpowiada za leśnictwo i łowiectwo. Leśnicy i myśliwi chcą, żeby Dorożała 
wylądował na śmietniku polityki. Zaproponowane zmiany przepisów dotyczących 
myśliwych to nic innego jak ideologiczna wojna wymierzona w polskie 
łowiectwo. Chcecie badań psychologicznych? Niech wasi wiceministrowie 
przechodzą takie badania. Pytanie, czy wówczas pan Dorożała dalej mógłby być 
wiceministrem.
To jest kolejne wariactwo, które nie ma kompletnie nic wspólnego z 
rzeczywistymi potrzebami z zakresu bezpieczeństwa publicznego. Przeciwnie, 
jest próbą ograniczenia dostępu do broni i marginalizacji myśliwych, którzy 
od lat w sposób profesjonalny dbają o równowagę w naszych ekosystemach. 
Niezaprzeczalnym faktem jest to, że myśliwi odgrywają kluczową rolę w 
zarządzaniu populacjami dzikich zwierząt i ochronie polskiej przyrody. 
Dzisiejsze przepisy są wystarczające, a liczba wypadków podczas polowań jest 
znikoma w stosunku do skali działalności myśliwych. (Dzwonek) Proponowane 
regulacje to czysta manipulacja. Wprowadza się narrację, jakoby myśliwi byli 
zagrożeniem, podczas gdy w rzeczywistości to oni mogą być gwarantem naszego 
bezpieczeństwa, także w obliczu kryzysów, jak choćby w zakresie obrony 
cywilnej.
Jako zwolennik szerokiego dostępu do broni apeluję: nie pozwólmy, by 
ideologiczne zapędy ograniczały wolność obywateli i osłabiały potencjał 
obronny Polski. Myśliwi to nie problem, to rozwiązanie. Broń to prawo wolnego 
człowieka. Odbieranie jej to droga do zniewolenia społeczeństwa. Dziękuję. 
(Oklaski)
(Głos z sali: Brawo!)"
220,Artur Jarosław Łącki,KO,"Panie Marszałku! Wysoka Izbo! Panie pośle Matecki, pan raz byś skorzystał z 
okazji i siedział cicho, i pomyślał nad linią obrony... To byłoby lepsze.
(Głos z sali: Milcz, kłamco!)
(Głos z sali: Przeproś najpierw przyszłego prezydenta, chamie.)
Wicemarszałek Krzysztof Bosak:
Panie pośle, Sejm jest miejscem rozmowy.
Bardzo proszę.
Poseł Artur Jarosław Łącki:
Zaskoczę tutaj wszystkich obecnych, bo ja, w odróżnieniu pewnie od was, przed 
tym spotkaniem rozmawiałem z przedstawicielami kilkunastu kół łowieckich z 
mojego okręgu...
(Głos z sali: Których kół?)
...i muszę powiedzieć, że oni chcą się badać, moje panie, ale nie przymuszeni 
taką ustawą, która ich stygmatyzuje.
(Głos z sali: Które to koła?)
(Poseł Dariusz Matecki: Z kim rozmawiałeś?)
Dąb w Rogowie, Łabędź w... (Gwar na sali)
(Głos z sali: Zapytamy. Zobaczymy, czy nie kłamiesz.)
Poczekam, dobra?
Wicemarszałek Krzysztof Bosak:
Panie pośle, proszę kontynuować.
Poseł Artur Jarosław Łącki:
Dziękuję bardzo.
Tak więc chcą się badać i pewnie się będą badali, tylko nie, moje panie, w 
związku z tą ustawą, bo to uzasadnienie, które dołączyliście, jest kłamliwe, 
a nawet (Dzwonek), co jeszcze gorsze, stygmatyzuje tych ludzi, a już 
szczególnie takich, którzy mają 70 lat. (Oklaski) Ja się zbliżam do tego 
wieku i nie uważam, żebym akurat był mniej sprawny niż ktoś 40-letni.
(Głos z sali: Intelektualnie?)
Trzeba badać wszystkich, którzy posiadają broń, i to jest naprawdę ważne, ale 
nie mówmy o rzeczach, które nie miały miejsca. Nie opowiadajmy o tym, że 5 
myśliwych ginie na polowaniach co roku, dlatego że przez ostatnie 10 lat było 
26 wypadków śmiertelnych na polowaniach, czyli rocznie ginie ich 2,6. Nie 
opowiadajmy bzdur, że myśliwy pomylił człowieka z dzikiem, bo to jest tylko 
jego linia obrony w sprawie, dlatego że są za to karani. Jeśli chcemy 
rozmawiać o tym poważnie, rozmawiajmy poważnie i przygotujmy poważną ustawę 
dotyczącą wszystkich posiadaczy broni.
I jeszcze jedno. Myślę, że pan minister to potwierdzi. W przestępstwach jest 
używana głównie broń kolekcjonerska, a nie myśliwska, która jest 
zarejestrowana we wszystkich możliwych rejestrach w tym kraju.
(Głos z sali: Broń nielegalna.)
(Głos z sali: Głównie nielegalna.)
Chodzi tu o broń kolekcjonerską, w dodatku jeszcze nielegalną, a nie o 
sztucery myśliwskie, o których wszyscy wszystko wiedzą, które muszą być 
przestrzeliwane, badane, rejestrowane i jeszcze nie wiadomo co.
(Poseł Andrzej Tomasz Zapałowski: Dokładnie tak.)
Tak, trzeba badać wszystkich, którzy posiadają broń, oni się muszą badać, ale 
zróbmy to normalnie i w sposób cywilizowany, a nie stygmatyzując. Dziękuję 
bardzo. (Oklaski)"
492,Rafał Romanowski,PiS,"Panie Marszałku! Wysoka Izbo! Należałoby się zwrócić do państwa wnioskodawców 
z zapytaniem, kto wam pisał ten projekt ustawy. Bo ja znam z historii taką 
znamienitą sytuację, kiedy w jednym z krajów europejskich była prowadzona 
nagonka właśnie na myśliwych w identycznym stylu, w identyczny sposób. To był 
rok 2018. To była wojna hybrydowa Rosji z Ukrainą, to były działania 
skierowane przeciwko myśliwym ukraińskim, chodziło o to, żeby ich rozbroić. I 
w tej chwili dziwnym trafem powstaje - nie wiem, za czyje pieniądze - kolejny 
projekt, który sabotuje polskie łowiectwo.
Drodzy państwo, nauczcie się podstawowych pojęć, tego, co to jest urządzenie 
myśliwskie, co to jest optyka myśliwska, w jaki sposób wykonuje się 
polowanie, kiedy się na to polowanie wyjeżdża, kiedy się je wpisuje do 
ewidencji polowań, co to jest zwalczanie chorób zakaźnych z urzędu i w jaki 
znamienity sposób myśliwi w tym zwalczaniu chorób zakaźnych z urzędu 
uczestniczą, jak myśliwi, szczególnie ci seniorzy powyżej 70. roku życia 
(Dzwonek), uczestniczą i ile mają wyjść, jeżeli chodzi o szacowanie strat w 
rolnictwie spowodowanych przez zwierzęta łowieckie. Nie macie podstawowej 
wiedzy, a próbujecie wmówić, że myśliwi są złem i są niebezpieczni dla 
polskiego systemu. Jest wręcz przeciwnie.
Zwracam się tu do posła Ćwika: Drogi panie pośle, jeżeli ktoś w pana 
prywatnym lesie organizował polowanie, przeprowadzał polowanie... My w 2018 
r. wprowadziliśmy przepis, dzięki któremu mógł pan ten swój prywatny las z 
tego wyłączyć, a wtedy ani żadne koło łowieckie, ani Polski Związek Łowiecki 
nie mogłyby takiego polowania zorganizować ani przeprowadzić. Podstawowa 
wiedza. Jeszcze raz powtórzę: Kto wam ten projekt pisał i za czyje pieniądze? 
(Oklaski)
(Głos z sali: Brawo!)"
478,Jerzy Meysztowicz,KO,"Panie Marszałku! Wysoka Izbo! Powiem szczerze, że nie podzielam obaw, że ta 
ustawa mogłaby doprowadzić do tego, że łowiectwo zostanie w Polsce skasowane. 
Nie sądzę też, żeby doprowadziła do klęski żywnościowej czy też klęski głodu. 
Niemniej jednak mam pytanie do zgłaszających ten projekt ustawy: Czy jeżeli 
myśliwy straci pozwolenie na broń, co może nastąpić z różnych względów, ale 
stan jego zdrowia się poprawi, to będzie mógł ponownie wystąpić o pozwolenie 
na broń? Czy w ogóle jest to dopuszczalne i o jaki termin by tu chodziło? A 
oprócz tego to nie powiem, żeby mnie to, co widzę, zdziwiło, ale mam 
nadzieję, że takie zaangażowanie i taka frekwencja będą nam towarzyszyły, 
kiedy będziemy rozpatrywać naprawdę ważne dla Polski ustawy. Dziękuję bardzo. 
(Oklaski)"
146,Norbert Jakub Kaczmarczyk,PiS,"Bardzo dziękuję.
Szanowny Panie Marszałku! Wysoka Izbo! Jeżeli mamy kogoś badać, to trzeba 
byłoby zacząć od Wysokiej Izby, trzeba byłoby zacząć od siebie. Natomiast 
kiedy mówimy o badaniu parlamentarzystów, to zawsze pojawia się śmiech, 
pojawiają się uśmiechy na twarzach, szyderstwo, mówienie o tym, że dany 
minister czy dany poseł pewnie po badaniach nie pełniłby swojej funkcji, 
czyli mówimy tu o badaniach psychologicznych. Natomiast czy my przechodzimy 
badania okresowe jako pracownicy w służbie narodu? Czy my przechodzimy te 
badania? Tu nie chodzi o to, żeby ktokolwiek z nas miał ograniczone 
możliwości sprawowania swojej funkcji, natomiast kiedy pewnie wielu z państwa 
dostąpi tak zaszczytnych funkcji, obejmie posady rządowe, okaże się, że przez 
kilka, kilkanaście lat państwo jako parlamentarzyści w ogóle nie przechodzili 
badań. Tak więc trzeba zacząć od siebie. (Dzwonek)
A z drugiej strony - pytanie do pana ministra Mroczka, który jest tutaj 
obecny: Czy tego typu projekt w sytuacji kryzysu na Ukrainie, w sytuacji 
wojny nie ogranicza w pewien sposób państwa polskiego w kontekście 
bezpieczeństwa, zapewnienia bezpieczeństwa obywatelom? Bardzo dziękuję. 
(Oklaski)"
137,Paweł Jabłoński,PiS,"Dziękuję.
Panie Marszałku! Wysoki Sejmie! A zwłaszcza wnioskodawcy tego nieszczęsnego 
projektu! Trzecia Droga tutaj wychodzi po prostu sama z siebie i przekracza 
kolejne poziomy absurdu, bo to, co jest widoczne w liczbach, to, co widać w 
statystykach, w opinii do projektu przedstawił Polski Związek Łowiecki. Jeden 
wypadek śmiertelny na 6 mln polowań - taka jest skala tego problemu, a wy 
udajecie, że chcecie go rozwiązać. Waszym celem nie jest rozwiązanie 
problemu. Gdyby waszym celem było rozwiązanie problemu, to dużo poważniejsza 
skala wypadków śmiertelnych jest choćby w przypadku wypadków z udziałem 
rowerzystów czy ludzi, którzy jeżdżą na hulajnogach elektrycznych. Tam 
dziesiątki osób giną na drogach. Wy nie chcecie badać myśliwych, ale chcecie 
ich stygmatyzować. (Oklaski) Bo to nie jest wasz elektorat, to jest 
elektorat, który wasi wyborcy traktują jako kogoś gorszego, kogo trzeba się 
pozbyć. Chcecie ograniczyć liczbę myśliwych właśnie przez wprowadzanie takich 
restrykcji. Zapytajcie ludzi, którzy się na tym znają, jaki będzie efekt. 
(Dzwonek) Zmniejszy się liczba myśliwych. To jest być może wasz cel, tylko 
jakie on ma przełożenie na bezpieczeństwo. Ktoś tu się śmiał, że myśliwi 
kiedyś, w XIX w. bronili bezpieczeństwa Polski. Spójrzcie, drodzy państwo, 
jak wygląda poziom bezpieczeństwa w innych krajach, jak my jesteśmy 
rozbrojeni na tle innych państw. Im jest więcej myśliwych, tym jesteśmy 
bezpieczniejsi, choćbyście opowiadali brednie i powtarzali to samo.
Zachęcam wszystkich, którzy nas oglądają, którzy nas słuchają: spójrzcie na 
liczby. Jeden wypadek śmiertelny na 6 mln. To, co robicie, to nie jest 
rozwiązanie problemu, tylko to jest stygmatyzacja ludzi. (Oklaski)"
294,Dariusz Piontkowski,PiS,"Kilka tygodni temu jedna z posłanek Koalicji Obywatelskiej groziła na 
posiedzeniu komisji ochrony środowiska, że wkrótce zakaże polowań. Być może 
ten projekt właśnie w tym kierunku miał zmierzać. On nie tylko stygmatyzuje 
myśliwych, ale także ma doprowadzić do tego, aby ich liczba w Polsce 
zdecydowanie się zmniejszyła. Po pierwsze, nie da się ponad 100 tys. badań 
wykonać w ciągu zaledwie kilku miesięcy. To praktycznie by uniemożliwiło 
wielu ludziom wykonywanie tego obowiązku czy realizowania tej pasji. Po 
drugie, myśliwi mają dziś wiele obowiązków, m.in. szacują szkody łowieckie. 
Jeżeli zmniejszyłaby się liczba myśliwych, to kto dokonywałby szacunków tych 
szkód? Kto rolnikom wytłumaczy, dlaczego przestało to funkcjonować? Dlaczego 
dziś chcecie myśliwych traktować inaczej niż innych posiadaczy broni? 
Dlaczego jesteście bardziej progresywni niż większość krajów Europy, w 
których tego typu badań myśliwi nie mają obowiązku wykonywać? I sprawa, o 
której wielokrotnie tutaj mówiono: wypadki z bronią na polowaniach (Dzwonek) 
to jest margines. Jeden przypadek na ileś milionów polowań czy odstrzałów 
sanitarnych, a wy próbujecie z tego zrobić największe zagrożenie dla Polaków. 
Dodatkowo chcecie Polaków rozbroić. Nie tędy droga. Obyśmy nie musieli się 
przekonywać, że broń w posiadaniu myśliwych może także służyć do obrony 
naszego kraju nawet w XXI w. (Oklaski)"
333,Edward Siarka,PiS,"Panie Marszałku! Panie Ministrze! Chcę jeszcze raz bardzo wyraźnie 
powiedzieć, że żadne zdarzenie z użyciem broni myśliwskiej w Polsce nie ma 
związku ze stanem zdrowia myśliwego. Projekt, który dzisiaj jest omawiany w 
Sejmie, jest związany tylko z nienawiścią do tego środowiska ze strony Polski 
2050. To jest główny argument oczywiście bardzo sprytnie podparty kwestiami 
bezpieczeństwa. Ankieta, na którą się państwo powołujecie, jakoby 
społeczeństwo czuło się zagrożone ze strony myśliwych, została stworzona 
przez grupę aktywistów, którzy specjalnie tę ankietę przygotowali.
Czy zatem możemy powiedzieć, że rzeczywiście myśliwi są tym elementem, który 
gwarantuje nam również bezpieczeństwo? Przekonaliśmy się o tym, proszę 
państwa, w pierwszych dniach ataku hybrydowego (Dzwonek) na Polskę. To 
myśliwi byli pierwszą grupą, która wspierała strażników granicznych i Policję 
w pierwszych dniach, ponieważ dokładnie widzieli z ambon i wiedzieli dzięki 
urządzeniom optycznym, którędy i w jaki sposób przekraczana jest polska 
granica. Bardzo proszę, żeby pan minister spróbował to potwierdzić. Czy macie 
taką informację, że właśnie myśliwi wspierali obronę polskiej granicy? 
Dziękuję bardzo."
104,Małgorzata Golińska,PiS,"Panie Marszałku! Wysoka Izbo! Zarządzanie państwem wymaga podejmowania 
decyzji opartych na rzetelnej wiedzy, na analizach i faktach. Tego 
wszystkiego zabrakło w tym projekcie. A polityk, który kieruje się emocjami 
zamiast faktami, szkodzi. Tak się kończy otaczanie się ludźmi, którzy są 
pełni uprzedzeń. Nawkładali wam do głów fałszywych treści, a wy kompletnie 
bezkrytycznie, nie weryfikując skutków, przyjęliście te wiadomości. W ten 
sposób zrobiliście już pierwsze niszczycielskie ruchy w zakresie gospodarki 
leśnej, leśników, teraz zabieracie się do myśliwych. Za chwilę będą hodowcy, 
rolnicy, pewnie też wędkarze, a potem kolejne grupy z listy, bo ona będzie 
cały czas rosła.
Koncentrujecie się na emocjonalnych przekazach, zamiast rzetelnie tłumaczyć 
społeczeństwu, na czym polega łowiectwo. Prowadzicie do podziałów, do tego, 
aby były wzbudzane negatywne emocje wobec myśliwych. (Dzwonek) Tymczasem rola 
myśliwych w społeczeństwie jest pozytywna. Zamiast osłabiać ich wizerunek, 
zróbcie coś pożytecznego. Do podstaw programowych dodajcie rzetelną edukację 
w zakresie zrównoważonej ochrony środowiska, w tym łowiectwa i leśnictwa. Z 
tego byłoby zdecydowanie więcej pożytku niż z waszego szkodliwego projektu. 
(Oklaski)"
424,Przemysław Wipler,Konfederacja,"Panie Marszałku! Wysoka Izbo! Z danych, które zostały zaprezentowane podczas 
tej debaty, wynika, że rocznie mamy trochę ponad dwa przypadki zgonu w wyniku 
postrzału. Ale na te dwa przypadki na przestrzeni ostatnich 10 lat nie było 
ani jednego, gdy myśliwy, który kogoś śmiertelnie postrzelił, miał powyżej 70 
lat. A więc stworzyliście ustawę, która nakaże badania tysiącom polskich 
myśliwych, bo ich nie lubicie, ale która kompletnie nic nie zmieni. W związku 
z tym mam pytanie, ile pieniędzy publicznych wydaliście na tę ustawę. 
Dlaczego pytam? Bo pani minister Hennig-Kloska przed chwilą chciała nam 
pokazywać badania, które ma przeprowadzone, dotyczące tego, które elektoraty 
to popierają. Z powodu elektoratów wydajecie pieniądze.
(Minister Klimatu i Środowiska Paulina Hennig-Kloska: To nie są badania 
ministerstwa.)
Pytanie, pani minister, czy z pieniędzy publicznych były kupione te badania, 
które pani pokazywała. (Dzwonek) Czy wydaliście jakiekolwiek pieniądze 
publiczne na projekt, który niczego nie zmienia? Dlaczego nie zajmujecie się 
realnymi sprawami? W Polsce co roku ok. 10 osób ginie w wypadkach 
samochodowych z łosiami. Jest ponad 100 wypadków, w których ginie ponad 100 
łosi i 10 ludzi. Może tym się zajmiecie, łosiami i innymi problemami? Moje 
dzieci boją się wieczorem, ponieważ polskie miasta, od Gdyni przez Warszawę, 
Józefów i południe Polski, są opanowane przez dziki. Tutaj pomóc mogą 
myśliwi. Zmieńmy przepisy, żeby mogli się zająć dzikami w naszych miastach, 
dla których miasta to coraz większe paśniki. Dziki są problemem społecznym. 
Głupie ustawy. Zajmiemy się konkretami. Dziękuję. (Oklaski)"
318,Paweł Rychlik,PiS,"Panie Marszałku! Panie Ministrze! Wysoka Izbo! Wnioskodawcy przedstawiający 
ten projekt posiłkują się wynikami badań opinii publicznej. Szanowni państwo, 
opinia publiczna dała wyraz odnośnie do swojego głosu i swojej opinii dzisiaj 
na ul. Mysiej pod siedzibą PGE. Tam wyraz dali energetycy i górnicy z powodu 
likwidacji kopalni Dolna Odra czy Rybnik. Jakoś tam zabrakło was, pani 
minister klimatu, która była tam przez związkowców bardzo często cytowana. 
Szkoda, że pani minister tam nie było. Pani poseł z Polski 2050 mówi o tym, 
że przecież obowiązkowe badania to profilaktyka. Dlaczego akurat myśliwi mają 
być na takich preferencyjnych warunkach traktowani? Przecież marszałek 
Hołownia obiecywał, że lekarz będzie dzwonił do każdego z nas z propozycją 
badań, nie tylko do myśliwych. (Dzwonek)
Ta ustawa jest po prostu antypolska, ponieważ w obliczu wojny na Ukrainie, 
zagrożenia inwazją Rosji każda para rąk, która obsługuje, umie obsługiwać 
broń, jest na wagę złota. Wy po prostu chcecie polskich myśliwych obrzydzić, 
a oni tylko w procencie do zwierząt strzelają, przede wszystkim dbają o ich 
dobrostan.
(Poseł Artur Jarosław Łącki: Dolna Odra to jest elektrownia, a nie kopalnia. 
To wy ją zamknęliście, a nie my.)"
480,Anna Paluch,PiS,"Drodzy Wnioskodawcy! Skoro tak wam zależy na profilaktyce zdrowotnej i 
chcecie badaniami objąć myśliwych, to pytam was: Dlaczego zlikwidowaliście 
program profilaktyczny 40+, badań profilaktycznych, który wdrożył nasz rząd 
kilka lat temu?
(Poseł Joanna Mucha: Bo był beznadziejny.)
Mamicie ludzi, że zależy wam na zdrowotności. Zmagacie się jakimś kompleksem, 
proszę państwa. Każde zjawisko należy analizować statystycznie, również 
zjawisko wypadków z bronią przy polowaniach, a nie kierować się medialnymi 
informacjami i przekłamaniami. I proszę państwa, w takiej sytuacji, w jakiej 
się znajdujemy, należy dbać o rozwój potencjału obronnego Polski, o to, żeby 
ludzie wiedzieli, jak obchodzić się z bronią. Omawiany projekt w oczywisty 
sposób utrudni dostęp do broni, utrudni ludziom realizowanie swoich pasji i 
sprawi, że bardzo mała liczba Polaków będzie potrafiła obchodzić się z 
bronią. (Dzwonek)
Mam dla was dobrą radę. Wykonajcie wreszcie swoje zobowiązania wyborcze i 
przestańcie mamić wyborców nagonką na myśliwych i manipulować opinią 
publiczną. Dziękuję bardzo."
117,Michał Gramatyka,Polska2050-TD,"Szanowny Panie Marszałku! Wysoka Izbo! Słucham tej dyskusji i nie wierzę 
własnym uszom. Jeżeli jestem pracownikiem, to muszę przechodzić badania 
okresowe, niezależnie od tego, gdzie pracuję, czy przy biurku, czy przy 
kasie, tak jak pan poseł Petru.
(Poseł Krzysztof Mulawa: Oni nie są pracownikami.)
Jeżeli poruszam się samochodem służbowym do celów prywatnych, to muszę 
przechodzić badania. I te badania nie są ważne na wieki wieków. Kiedy ich 
termin minie, należy je powtórzyć. Jeżeli dostanę prawo jazdy, chcę jeździć 
samochodem, a mam wadę wzroku, to raz na 5 lat muszę badać swój wzrok. A 
państwo zastanawiacie się, czy potrzebne są badania okresowe osobom, które 
posługują się bronią palną. Przecież to jest jakieś kuriozum. Przy okazji 
ktoś zrecenzował pana ministra Dorożałę, że był trenerem pilatesu czy jak to 
się nazywa. A ja znam takich posłów z PiS-u, ale też z Koalicji 
Obywatelskiej, którzy poza polityką nie pracowali nigdzie. Czy to znaczy, że 
ich też chcecie w taki sposób recenzować? (Dzwonek) Któryś z posłów PiS-u 
powiedział, że niebieskie włosy i kolczyk w nosie dyskwalifikują kogoś 
odnośnie do pracy w ministerstwie. Na szczęście był łysy, bo potraktowałem tę 
wypowiedź jako po prostu inspirowaną zazdrością. (Oklaski)"
254,Krzysztof Mulawa,Konfederacja,"Panie Marszałku! Wysoka Izbo! Trzecia Drogo, Drogo Donikąd! Myśliwy to 
naprawdę nie jest wasz wróg. Myśliwy to jest wasz sprzymierzeniec. Jeżeli 
wojna, nie daj Boże, kiedyś przeniesie się na terytorium Rzeczypospolitej 
Polskiej, to ci ludzie będą stali przed waszymi domami i będą bronili waszego 
bezpieczeństwa. Jeden przypadek na 6 mln. Jeżeli już nawet pan poseł Łącki 
krytykuje waszą ustawę, krytykuje wasz pomysł, to naprawdę chyba ostatni wasz 
przyczółek runął. Poświęcę pół minuty mojego czasu i zaproszę którąś z 
koleżanek, żeby powiedziała, bo przecież samochody również zabijają, kiedy 
ostatnio odbywała regularne badania przed tym, jak weszła do swojego 
samochodu. Zapraszam chętnego na skonsumowanie tych 10 sekund. (Oklaski)"
353,Katarzyna Sójka,PiS,"Dziękuję.
Panie Marszałku! Szanowni Państwo! Wysoka Izbo! Politycy od Hołowni i Polski 
2050, politycy Lewicy, Platformy Obywatelskiej ramię w ramię dziś chcą 
uzdrowić polską ochronę zdrowia. Chcą to zrobić, badając myśliwych. Kolejki 
do lekarzy są już dzisiaj dłuższe niż sezon na dzika.
Ale najwyraźniej waszym priorytetem jest przesłuchanie dzisiaj każdego z 
dubeltówką w ręku, bo przecież według was to myśliwi, a nie system zdrowotny 
są winni temu, że na wizytę u specjalisty czeka się dzisiaj według 
najnowszego raportu średnio już ponad 4 miesiące. Zatrważająco w ostatnich 
miesiącach wydłużyły się kolejki do specjalistów: do okulistów, do 
psychiatrów, do których czeka się już dzisiaj średnio prawie 5 miesięcy, do 
psychologa. A lekarz pomimo waszych obietnic wcale nie dzwoni dzisiaj do 
pacjenta.
Kiedy kolejny raz ktoś zapyta, dlaczego dziki wychodzą na ulice, odpowiedź 
będzie prosta: myśliwi są zajęci tym, że czekają w poczekalni na lekarza. 
Tradycja łowiecka, łowisko, bezpieczeństwo - wygląda na to, że to polityczny 
cel, do którego posłowie Lewicy i Polski 2050 Hołowni strzelają od dawna, ale 
bez dokładnego rozpoznania. Dziękuję. (Oklaski)"
485,Krzysztof Szymański,Konfederacja,"Panie Marszałku! Wysoki Sejmie! Wnioskodawcy! Co wam nomen omen strzeliło do 
głowy? Co wam strzeliło do głowy, żeby podważać bezpieczeństwo Polski, żeby 
utrudniać życie myśliwym, ludziom, którzy przecież dbają o nasze 
bezpieczeństwo. Myślałem, że te czasy są już dawno za nami, kiedy podważamy 
bezpieczeństwo, dostęp do broni. Kiedy za naszą wschodnią granicą jest 
niebezpieczna sytuacja, każda para rąk, która potrafi obsługiwać broń, jest 
na wagę złota. A wy co robicie? Traktujecie zwierzęta jak pluszowe misie, a 
bierzecie się za gospodarkę, za łowiectwo.
Jak wy w ogóle wymyśliliście założenia tego projektu? W moim zespole do spraw 
posiadania broni rozmawialiśmy z przedstawicielami Polskiego Związku 
Łowiectwa i oni powiedzieli, jaka jest statystyka. Pani poseł przytacza tę 
statystykę jako argument za, że jest kilka przypadków postrzeleń na ileś tam 
milionów polowań. Przecież to jest znikoma skala, nie ma tego problemu. 
Staracie się tylko utrudnić życie tym myśliwym, którzy wkładają w to serce, 
którzy kochają polski las, którzy budują nasze bezpieczeństwo. (Oklaski)"
285,Bartłomiej Pejo,Konfederacja,"Panie Marszałku! Wysoka Izbo! Niefortunny moment na taką ustawę. Od prawie 3 
lat trwa wojna na Ukrainie. Jak sytuacja z posiadaniem broni wyglądała tam w 
momencie wybuchu wojny? Otóż szacowano, że każdego roku Ukraińcy kupują ok. 
70 tys. sztuk broni, a według MSWiA liczba jednostek legalnego uzbrojenia w 
obiegu sięgała 1,3 mln w 2022 r. Tak wygląda polityka posiadania broni w 
państwie, którego bezpieczeństwo jest zagrożone. A w Polsce? Tyle mówicie o 
szykowaniu się na ciężkie czasy, a jednocześnie uznajecie, że to odpowiedni 
moment na zaostrzanie przepisów, które i tak są już bardzo drakońskie. 
Powinniśmy iść w zupełnie innym kierunku. Pytam więc, jak rząd planuje 
zwiększyć poziom posiadania broni wśród Polaków w związku z możliwym 
zagrożeniem naszego bezpieczeństwa. Przypominam, że przed II wojną światową 
byliśmy o wiele mniej rozbrojonym narodem i to właśnie przesądziło o sukcesie 
polskiego podziemia. Dość zaostrzania przepisów o posiadaniu broni. (Oklaski)"
33,Krzysztof Bosak,Konfederacja,"Dzisiaj wielu posłów, także z PiS, stroiło się w piórka obrońców lub też 
rzeczywiście broniło myśliwych, broniło łowiectwa. Tymczasem w poprzedniej 
kadencji Sejmu został popełniony fatalny błąd, który środowisko łowieckie 
pamięta nam, politykom, a mianowicie uderzenie w przekazywanie tradycji 
łowieckiej. Tradycja łowiecka była przekazywana w rodzinach, zabierano 
młodzież na polowania, uczono strzelać. To zjawisko to tradycyjny sposób 
przekazywania umiejętności strzeleckich. PiS swoją większością to 
zdelegalizował. Moje pytanie do polityków PiS-u. Czy jesteście gotowi 
naprawić ten błąd, aby przekazywanie tradycji łowieckiej z pokolenia na 
pokolenie było ponownie legalne? Aby to do rodziców, do ojców należała 
decyzja, kiedy zabiorą po raz pierwszy swoich synów na polowanie. Czy 
jesteście gotowi naprawić ten błąd wspólnie z nami, z posłami PSL-u, którzy 
wówczas byli temu przeciwko? Czy jesteście także gotowi naprawić błąd 
polegający na zdelegalizowaniu szkolenia psów do polowań? Kolejnej 
tradycyjnej metody polowań, której niestety zakazaliście.
(Głos z sali: Panie marszałku, a kto wprowadził tłumiki, żeby psy mogły 
lepiej polować?)"
249,Czesław Mroczek,KO,"Szanowny Panie Marszałku! Szanowni Państwo! Przede wszystkim chcę, zanim 
przejdę do pytań, przekazać informację, że w sprawie tego projektu ustawy nie 
ma formalnego stanowiska rządu. Właściwy w tej sprawie, jeżeli chodzi o dział 
administracji, jest minister spraw wewnętrznych i administracji. My 
oczywiście jesteśmy gotowi do współpracy w ramach pracy nad tym projektem. Ja 
dzisiaj chcę jedynie powiedzieć, że w tej sprawie istnieją przepisy unijne, 
które państwo macie przytoczone w stanowisku sejmowego biura ekspertyz. Z 
całą pewnością rozstrzygając tę kwestię, trzeba pamiętać o tych przepisach 
prawa europejskiego.
Jeżeli chodzi o pytania dotyczące sprawdzeń stanu zdrowia funkcjonariuszy, a 
w szczególności Policji, to funkcjonariusze w sposób oczywisty podlegają 
badaniom stanu zdrowia w zakresie dostępu do broni, zarówno w zakresie 
postępowania naborowego, tego pierwszego, jak i w zakresie szkolenia 
podstawowego. Po ukończeniu szkolenia podstawowego muszą mieć orzeczenie o 
zdolności do używania nie tylko broni, ale też środków przymusu 
bezpośredniego i podlegają co 3-4 lata badaniom okresowym w zależności od 
stażu pracy w Policji i zajmowanego stanowiska.
Chcę też wyraźnie powiedzieć, że rząd jest zainteresowany tym, by zdolność do 
posługiwania się bronią była większa. Samo funkcjonowanie organizacji 
pozarządowych, stowarzyszeń, takich jak Polski Związek Łowiecki, zwiększa 
odporność naszego państwa na zagrożenia, w tym na zagrożenie militarne. 
Podejmujemy wiele inicjatyw w celu zwiększenia zakresu szkoleń strzeleckich.
Jeżeli chodzi o nielegalną broń, proszę państwa, bo sami państwo chyba 
rozumiecie, że nie można mieszać różnych kwestii, to wykrywanie nielegalnej 
broni, a w szczególności w sytuacji, kiedy na świecie, tuż przy naszej 
granicy toczy się wojna, jest dla państwa, dla funkcjonariuszy, dla Policji 
wielkim wyzwaniem. To jest jedno z naczelnych zadań. To nie przeszkadza innym 
działaniom państwa w zakresie regulacji dotyczących tego, jak powinny 
wyglądać system koncesjonowania, posiadania broni i wymogi w tym zakresie. 
Ale chcę państwa zapewnić, że kwestia nielegalnej broni jest dla Policji 
jednym z największych zadań.
W związku z tym, proszę państwa, kończąc, jeszcze raz przypomnę, że nie ma 
oficjalnego stanowiska rządu w tej sprawie. Jeżeli będą trwały prace nad 
projektem, to minister spraw wewnętrznych będzie w tych pracach uczestniczył, 
przypominając o regulacjach europejskich w tym zakresie. Dziękuję bardzo. 
(Oklaski)"
376,Ewa Szymanowska,Polska2050-TD,"Szanowny Panie Marszałku! Wysoka Izbo! Wysłuchałam z uwagą państwa opinii i 
powiem szczerze, że jestem bardzo mocno zawiedziona. Mam wrażenie, że wielu z 
państwa w ogóle nie zrozumiało tej ustawy i materii tematu. My nie jesteśmy 
przeciwko myśliwym, my nie występujemy przeciw tej grupie. My nie chcemy 
zakazać myślistwa, a tym bardziej wędkarstwa i tego wszystkiego, co państwo 
tutaj z mównicy wskazywaliście. Chcemy bezpieczeństwa dla nas wszystkich, 
również myśliwych.
Co jest złego w tym, żeby okresowo się badać? Czy musi dojść do tragedii? Pan 
Wipler powiedział: nie było wypadku osoby, która ma więcej niż 70 lat. To 
musimy czekać, aż 70-letnia czy starsza osoba zabije, żebyśmy zaczęli myśleć 
o tym, że może ta broń być niebezpieczna? Czy musimy się narażać na takie 
rzeczy? To też nie ma stygmatyzować osób starszych. Przecież tak naprawdę 
każdy z nas wie, że im jesteśmy starsi, tym nasza zdolność do działania się 
po prostu zmienia. To jest naturalne. Każdy z nas choruje na różne 
schorzenia, przyjmuje różne leki. Super, jak ktoś jest zdrowy. Wtedy na pewno 
dostanie pozwolenie na broń i nie będzie takiego problemu.
To, co mnie też bardzo dziwi, to jest to, że mówicie, że rozbroimy myśliwych. 
Czyli bierzecie pod uwagę to, że wielu z nich nie powinno tej broni posiadać, 
a mimo to jesteście gotowi poświęcać życie i zdrowie ludzi. Chodzi o 
przypadki, gdy taka osoba, która pomyli człowieka z dzikiem albo nie 
dopatrzy, kto przechodzi drogą, postrzeli kogoś lub zabije.
Chciałabym powiedzieć też, że wielokrotnie w tej Izbie podejmowano tematy 
dopiero wtedy, gdy wydarzyła się prawdziwa tragedia. Przypomnę tutaj Kamilka. 
Wcześniej też były dzieci pobite, poparzone, różne rzeczy się działy, ale 
dopiero śmierć tego chłopca spowodowała, że stworzyliście prawo lex Kamilek. 
Teraz, kiedy mówi się o jakichś piratach drogowych, kiedy są coraz częściej 
jakieś wypadki na drodze, mówicie: trzeba działać. Trzeba powstrzymać takich 
kierowców, którzy naruszają przepisy. My nie jesteśmy przeciwko myśliwym, 
powtarzam to jeszcze raz. Nie stygmatyzujemy nikogo. Uważamy, że dla naszego 
bezpieczeństwa musimy zadbać o to, żeby każdy, kto posiada broń, był pewny, 
że jest zdolny do jej używania.
Była też poruszona kwestia czasu. Proszę państwa, oprócz tego, że ustawa by 
weszła w życie po 3 miesiącach od daty jej uchwalenia, podpisania, to jeszcze 
jest 12-miesięczny okres na przeprowadzenie tych badań. 15 miesięcy, 
naprawdę. Mało tego, ci, którzy mają aktualne badania, są wykluczeni, nie 
muszą tych badań powtarzać. Ci będą mieli je zaliczone.
Jerzy Meysztowicz zapytał mnie, co wtedy, gdy ktoś jest w złym stanie zdrowia 
i straci uprawnienia, a później wróci do zdrowia. Oczywiście, że wtedy może 
ponownie wystąpić o pozwolenie na broń i tę broń posiadać.
Paweł Jabłoński: zmniejszy się liczba myśliwych. Czyli jednak uważacie, że 
stan zdrowia tych myśliwych nie jest właściwy. Powiem tak: rozmawiałam też z 
myśliwymi i wielu mi zwróciło uwagę na to, że właśnie tego się boją myśliwi: 
że część z nich nie będzie miała tej broni. Ale jednocześnie mówili mi: nie 
możemy tego powiedzieć wprost, oficjalnie, ale jesteśmy za tymi badaniami.
Andrzej Zapałowski. Powiedział pan, że nie było żadnego samobójstwa. To ja 
panu przytoczę pierwszy z brzegu przykład, który znalazłam w Internecie. Tak, 
oczywiście. Lipiec 2020 r., gmina Czarne na Pomorzu. 50-letni myśliwy 
zastrzelił żonę i popełnił samobójstwo. Wcześniej w tym domu były interwencje 
policji. W tym czasie w domu znajdowały się dzieci 10- i 16-letnie. Całe 
szczęście temu panu nie przyszło do głowy jeszcze zabić swoich dzieci, ale 
siebie i swoją żonę pozbawił życia. A więc to nie jest tak, że nie ma 
samobójstw. Ale to jest tylko ten jeden przypadek, który tak na szybko 
znalazłam. Jestem przekonana, że takich wypadków na pewno było 
zdecydowanie... A, przepraszam, jeszcze 26 czerwca 2010 r. Skoków, 
województwo wielkopolskie. Myśliwy zastrzelił kolegę, a później popełnił 
samobójstwo. To a propos samobójstw, których nie popełniają osoby, które są 
myśliwymi.
Naprawdę bardzo apeluję do państwa, żebyście to przemyśleli. Pracujmy nad tym 
w komisji. Powtarzam: nie jest to wymierzone przeciwko komukolwiek. Nie 
jestem żadną ekoaktywistką. Nie jestem osobą, która chce zakazać myślistwa. 
Zapewniam państwa, że jedyny cel tej ustawy to poprawa bezpieczeństwa. 
Dziękuję bardzo. (Oklaski)"
443,Andrzej Tomasz Zapałowski,Konfederacja,"Panie Marszałku! Wysoka Izbo! Nie ma dzisiaj ważniejszej rzeczy dla Polski 
niż bezpieczeństwo. To jest wartość, a wartość nie ma ceny, bezpieczeństwo 
nie ma ceny. Panie marszałku Hołownia, pan to powiedział. Startuje pan na 
prezydenta. Pytam: Kto pana podpuścił, żeby pana środowisko uderzyło w 
myśliwych?
(Poseł Konrad Berkowicz: Hańba!)
140 tys. myśliwych, 40 tys. żołnierzy WOT i przy obecnych zagrożeniach dla 
Polski pana środowisko uderza w bezpieczeństwo Polski. To jest 
niedopuszczalne. Myśliwi ładują broń tylko na łowisku. Tysiące policjantów, 
którzy mają prywatną broń, chodzą z nią na co dzień i przez okres służby nie 
muszą się badać specjalnie. To są tysiące osób posiadających broń, to są 
miliony osób, które są związane ze środowiskiem strzeleckim. Dobrze, że się 
pan wyświetlił, bo pokazał pan jako kandydat na prezydenta, po której stronie 
Polski pan stoi. Nie stoi pan po stronie bezpieczeństwa ze swoim 
środowiskiem. (Oklaski)"
95,Anna Gembicka,PiS,"Bardzo dziękuję.
Panie Marszałku! Wysoka Izbo! Zgłaszam wniosek przeciwny, bo po co mamy 
słuchać informacji pana premiera Tuska, skoro i tak nas okłamie? (Oklaski)
(Głos z sali: Ha, ha, ha!)
Niestety obecnie rządzący mają już tradycję biegania za granicę i żądania 
sankcji na Polskę. Teraz posuwają się jeszcze dalej - chcą oddać kompetencje 
sądownicze, bo uważają, że Bruksela zrobi to lepiej niż Polacy.
Jak kiedyś podsumował redaktor Ziemkiewicz: Jesteśmy wspaniałym narodem. 
Stworzyliśmy państwo, do którego ze wszystkich stron świata przybywali ludzie 
jak do ziemi obiecanej. Zatrzymaliśmy niemiecką ekspansję na wschód, 
pokonując państwo krzyżackie, a później zatrzymaliśmy ekspansję islamu na 
zachód, ratując Europę. Jako pierwsi w Europie stworzyliśmy republikę z 
parlamentem i władcą odpowiedzialnym przed prawem.
Szanowni Państwo! Panie Ministrze Bodnar! Jesteśmy w stanie sami za siebie 
odpowiadać. I naprawdę apeluję do pana, panie ministrze: Niech pan skończy z 
porównywaniem Polaków do zwierząt, które Niemcy oswoili (Dzwonek) i za które 
są odpowiedzialni, bo to jest wstyd. (Oklaski)"
150,Sebastian Kaleta,PiS,"Panie Marszałku! Wysoki Sejmie! Pan minister Domański kolejny dzień tkwi w 
swoich bezprawnych działaniach, nie wypłacając należnych środków opozycji.
(Głos z sali: Nie ma i nie będzie.)
Ale w tym samym czasie Rafał Trzaskowski lekką ręką wydaje pieniądze 
warszawiaków na swoją autopromocję. Wiecie państwo, ile Warszawa wydała na 
promocję przez prezydenturę Rafała Trzaskowskiego? 90 mln zł. W Warszawie, 
jak się wychodzi z domu, Rafał Trzaskowski na bilbordzie - na przystanku, w 
tramwaju. Dzisiaj rano otwieramy gazetę - Rafał Trzaskowski w gazecie. Za 
pieniądze warszawiaków.
Jesteście hipokrytami, jesteście kłamcami.
(Poseł Joanna Lichocka: Złodziejami.)
A Rafał Trzaskowski, co gorsze...
(Poseł Piotr Zgorzelski: Skandal!)
...tak bardzo jest w sobie zakochany i promuje siebie, ale nie chce pokazać, 
w ilu reklamach brał udział, ponieważ jego urząd bezprawnie odmawia posłom 
wglądu w informacje, na jakie reklamy Warszawa wydała pieniądze. Czego się 
boicie? (Oklaski)
(Poseł Joanna Lichocka: Złodzieje.)
Marszałek:
Panie Pośle! Czy ja mogę zaoferować zakwaterowanie w hotelu poselskim, żeby 
może te traumy jakoś ograniczyć? Bo jak pan wychodzi z domu i wszędzie tego 
Trzaskowskiego widzi, to może w hotelu pan będzie, bo tu jest bezpiecznie w 
miarę.
Poseł Sebastian Kaleta:
Panie Marszałku! Wszędzie w Warszawie widać Rafała Trzaskowskiego, ale jakoś 
nie widać go w pracy. (Oklaski)
(Poseł Joanna Borowiak: Brawo!)"
445,Marcelina Zawisza,Razem,"Właśnie ukazał się raport fundacji Watch Health Care o tym, jak wyglądają w 
Polsce kolejki do lekarza. Są najdłuższe od co najmniej 12 lat...
(Poseł Joanna Borowiak: A miał dzwonić, panie marszałku.)
...bo tyle czasu cyklicznie wychodzi ten raport. Średnio w 2024 r. w kolejce 
do lekarza specjalisty trzeba było spędzić 4 miesiące i tydzień. Tyle 
średnia. A jak spojrzeć na szczegóły, to skóra cierpnie. Przykład: dziecko z 
epilepsją do zdiagnozowania tej choroby poczeka w kolejce średnio przeszło 
rok. Na endoprotezę stawu kolanowego razem z diagnostyką pacjenci i pacjentki 
muszą czekać przeszło 20 miesięcy, czyli prawie 2 lata. Na chirurga, 
neurochirurga poczekamy 8 miesięcy, na reumatologa - ponad pół roku. Na 
chirurga naczyniowego poczekamy prawie rok, a na endokrynologa - ponad rok.
(Głos z sali: Mieli dzwonić.)
Ile się czeka na USG tarczycy? Ponad 8 miesięcy.
Wnioskuję o uzupełnienie porządku obrad o punkt, w którym premier i ministra 
zdrowia powiedzą, ile jeszcze będziemy w Polsce (Dzwonek) czekać na to, by 
priorytetem rządu stała się likwidacja barier w dostępie do systemu ochrony 
zdrowia. Odziedziczyliście to po Prawie i Sprawiedliwości...
(Poseł Joanna Borowiak: Nieprawda.)
(Głos z sali: Kłamstwo.)
...ale mieliście rok, żeby to naprawić.
Marszałek:
Dziękuję bardzo, pani poseł.
Poseł Marcelina Zawisza:
Mieliście rok, żeby naprawić sytuację w systemie ochrony zdrowia. 
Odrzuciliście poprawkę przyznającą dodatkowe...
(Marszałek wyłącza mikrofon, poseł przemawia przy wyłączonym mikrofonie)"
376,Ewa Szymanowska,Polska2050-TD,"Szanowny Panie Marszałku! Wysoka Izbo! Przed chwilą usłyszeliśmy z ust pana z 
Konfederacji, jak to chcemy działać przeciwko... Naprawdę, bezpieczeństwo 
związane z tym, że osoby, które powinny być badane cyklicznie, nie będą 
badane... Faktycznie straszne jest to, czego mogliśmy sobie zażyczyć. Wszyscy 
inni pracownicy są badani cyklicznie. Badani cyklicznie są kierowcy zawodowi. 
Ktoś, kto pracuje na wysokości powyżej 1 m, musi przechodzić cykliczne 
badania. A mamy wyłączyć tylko jedną grupę?
(Poseł Piotr Kaleta: A co z posłami?)
(Głos z sali: Co z członkami rządu?)
(Poseł Roman Fritz: Tych przebadać.)
(Głos z sali: Zbadać Tuska.)
(Poseł Barbara Bartuś: Punkt był przed głosowaniami.)
Chciałabym zauważyć, że chyba naprawdę musicie państwo poczekać na jakiś 
bardzo poważny wypadek, żeby przyszła myśl i jakaś refleksja na ten temat, bo 
inaczej tego nie widzę. Szkoda, że nie ma pana Kosiniaka-Kamysza, bo jest 
lekarzem, a chciałam go zapytać, tak samo jak chcę zapytać każdego z państwa, 
kto jest lekarzem czy pielęgniarką (Dzwonek), czy naprawdę - zgodnie z tą 
ustawą, która mówi o tym, żeby badać się cyklicznie, bo z wiekiem nasz stan 
zdrowia się zmienia - uważacie, że się nie zmienia? Że taki sam stan zdrowia 
ma trzydziestolatek i osiemdziesięciolatek? Dziękuję. (Oklaski)
(Poseł Konrad Berkowicz: Tak!)
(Poseł Barbara Bartuś: Posłów trzeba badać.)
(Poseł Michał Wójcik: Kworum by nie było.)"
25,Zbigniew Bogucki,PiS,"Panie Marszałku! Wysoki Sejmie! Na pozór takie dobre rozwiązanie, bo chodzi o 
ściganie przestępców, ale co w istocie kryje się za przystąpieniem do 
Prokuratury Europejskiej? Przede wszystkim jest to przyjęcie prymatu prawa 
europejskiego nad prawem polskim. To jest zrzeczenie się części polskiej 
suwerenności.
(Głos z sali: Bzdura.)
(Głos z sali: Kłamstwo.)
To jest zrzeczenie się części polskiej suwerenności, ale to jest również 
element szerszej gry, bo jeżeli dojdzie do tego, czego chcą Niemcy, do czego 
prą, do zmiany traktatu w tym kształcie, który by chcieli, czyli stworzyć 
Unię Europejską federalną, scentralizowaną, to wtedy prokurator europejski 
będzie mógł ścigać nie tylko za przestępstwa finansowe...
(Głos z sali: Już się boisz?)
...lecz także np. za mowę nienawiści, za to, że ktoś powie, że są dwie płcie, 
a nie trzy czy więcej, za to, że ktoś będzie palił w kominku.
(Głos z sali: Bzdura.)
Szanowni Państwo! Po raz kolejny się wycofujecie i zrzekacie się części 
polskiej suwerenności. (Dzwonek) Ja wiem, że dla premiera Tuska to jest 
upiorna myśl, żeby być w Polsce i żeby pilnować polskich spraw...
(Głos z sali: Spadaj.)
...ale my tych spraw będziemy pilnować. (Oklaski)
(Głos z sali: Brawo!)"
256,Arkadiusz Myrcha,KO,"Dziękuję bardzo, panie marszałku.
Wysoka Izbo! Wydawało się, że podczas pierwszego czytania to wybrzmiało dość 
klarownie, ale może panu posłowi wytłumaczę jak krowie na rowie. (Oklaski) 
Prokuratorzy europejscy, polscy prokuratorzy, prokurator europejska, 
zasłużona pani prokurator (Gwar na sali, dzwonek), pani doktor, była 
prokurator Prokuratury Krajowej, delegowani prokuratorzy europejscy to są 
polscy prokuratorzy, którzy będą działali wyłącznie w oparciu o Kodeks 
postępowania karnego i będą zajmowali się tym, czym państwo nie chcieliście 
się zajmować przez ostatnie lata: oszustwami VAT-owskimi, nadużyciami 
finansowymi, praniem brudnych pieniędzy. (Oklaski)
(Głos z sali: Kłamiesz.)
Mam teraz tylko jedno pytanie: W czyim imieniu dzisiaj państwo występujecie?
(Poseł Joanna Borowiak: Ekspresów do kawy.)
Tych, którzy chcą ścigać przestępców, czy w imieniu tych, którzy chcą uciekać 
przed Prokuraturą Europejską?
(Poseł Joanna Borowiak: Kogo ścigać?)
(Głos z sali: Kłamiesz.)
Doktryna Romanowskiego, widać, doskonale się sprawdza, bo w Prokuraturze 
Europejskiej poza Polską dzisiaj nie ma praktycznie tylko Węgier. (Oklaski)"
49,Janusz Cichoń,KO,"Szanowny Panie Marszałku! Szanowny Panie Premierze! Wysoka Izbo! 19 grudnia 
Senat podjął uchwałę w sprawie ustawy budżetowej na 2025 r. W tej uchwale 
zaproponował 28 poprawek. Komisja Finansów Publicznych rozpatrzyła wczoraj tę 
uchwałę i pozytywnie zaopiniowała wszystkie poprawki. W imieniu Komisji 
Finansów Publicznych rekomenduję zatem Wysokiej Izbie ich przyjęcie. 
(Oklaski)"
204,Zbigniew Krzysztof Kuźmiuk,PiS,"Panie Marszałku! Wysoka Izbo! Za chwilę przystąpimy do głosowania nad 28 
poprawkami senackimi. Niestety żadna z nich nie naprawia tego budżetu. Ten 
budżet jest niekonstytucyjny w związku z wyzerowaniem funduszu płac sędziów 
Trybunału Konstytucyjnego. Jest to wprost niezgodne z art. 195 ust. 2 
konstytucji. Niestety będziemy głosować nad takim budżetem. Klub Prawa i 
Sprawiedliwości w Sejmie i w Senacie złożył stosowne poprawki, żeby zapewnić 
konstytucyjność tego budżetu, ale niestety zostały one odrzucone. Złożyliśmy 
także poprawki mające na celu poprawę sytuacji w ochronie zdrowia, chodzi o 
25 mld, a także zapewniające 10-procentową podwyżkę płac w sferze budżetowej, 
ale i te poprawki zostały odrzucone. Posłowie koalicji rządzącej muszą mieć 
świadomość, że za chwilę będą głosowali nad planem finansowym państwa, który 
godzi w podstawy demokracji. Trudno sobie wyobrazić uchwalenie 
niekonstytucyjnego budżetu. (Dzwonek) Poniesiecie za to państwo 
odpowiedzialność. Dziękuję bardzo. (Oklaski)"
94,Elżbieta Gelert,KO,"Panie Marszałku! Panie Premierze! Wysoka Izbo! Do Komisji Zdrowia wpłynęło 
sześć poprawek. Poprawki te były przedmiotem dyskusji na posiedzeniu Komisji 
Zdrowia. Nie uzyskały akceptacji, w związku z powyższym proszę Wysoką Izbę o 
odrzucenie tych poprawek. Dziękuję. (Oklaski)"
128,Paulina Hennig-Kloska,Polska2050-TD,"Pani Marszałek! Panie i Panowie Posłowie! Szanowni Goście! Dzisiaj Sejm 
Rzeczypospolitej Polskiej przyjął ustawę o rynku mocy. Panowie z branży na 
pewno wiedzą dokładnie, co to jest za ustawa.
(Głos z sali: O, wiatraczki.)
To jest ustawa, szanowni państwo, która przedłuża wsparcie z rynku mocy dla 
jednostek niespełniających norm emisyjnych. To ważne dla takich bloków 
węglowych jak m.in. Rybnik czy inne, które dzisiaj faktycznie w Warszawie 
domagały się dalszej pracy tych jednostek, jak również zapewnienia miejsc 
pracy.
Szanowni Państwo! Posłowie Konfederacji, którzy dzisiaj masowo podnoszą głosy 
przeciw wsparciu, głosząc wsparcie dla górników wydobywających węgiel i 
pracowników zatrudnionych w tych elektrowniach, w tych blokach węglowych, 
głosowali przeciwko tej ustawie, czyli głosowali przeciwko temu, by bloki 
węglowe dostały wsparcie w II połowie tego roku, w roku 2026, w roku 2027, w 
roku 2028. To zapewnia stabilność, bezpieczeństwo energetyczne naszego kraju. 
To ta właśnie ustawa, ten dokument - wiedzielibyście, gdybyście się nad nim 
pochylili, zechcieli się zastanowić, przeczytać, nad czym dzisiaj 
głosowaliśmy - daje właśnie bezpieczeństwo energetyczne państwu i zapewnia 
dalsze istnienie tym jednostkom. Zachęcam bloki węglowe, elektrownie węglowe 
do uczestniczenia w aukcjach rynku mocy. A państwa z Konfederacji zachęcam do 
czytania ustaw, nad którymi głosuje Sejm. (Oklaski)"
399,Witold Tumanowicz,Konfederacja,"Pani Marszałek! Wysoka Izbo! Konfederacja broni i będzie bronić polskiej 
energetyki. Ta ustawa, którą przyjęliśmy, to jest tak naprawdę wyrzut 
sumienia katastrofalnej polityki... (Gwar na sali)
(Poseł Roman Fritz: Pani minister przeszkadza.)
Wicemarszałek Dorota Niedziela:
Panie pośle Tumanowicz, chwileczkę.
Bardzo proszę państwa na sali o uspokojenie się, bo nie można wysłuchać 
wystąpienia pana posła.
Bardzo proszę.
Poseł Witold Tumanowicz:
To jest wyrzut sumienia, to jest przyznanie się do tego, że ta polityka 
klimatyczna doprowadza do upadku polskiej energetyki. Zaraz będziemy widzieli 
to samo, co widzimy w Niemczech. Tam widać ten przykład, że wszystkie 
pogodowo zależne źródła energii nie zdały egzaminu. I co? Niemcy muszą 
kupować energię z zagranicy. Nas też to niedługo czeka. Do tego chcecie 
doprowadzić? Do blackoutów? Do tego, żeby właśnie w myśl ideologii klimatyzmu 
zamykać kopalnie?
Dzisiaj protestowała branża energetyczna, byliśmy tam na miejscu, wspieramy 
polskie firmy energetyczne i liczymy na to, że opamiętacie się w końcu i 
doprowadzicie do tego, żeby zablokować tę naprawdę bardzo szkodliwą politykę 
zamykania kopalń i walki z firmami energetycznymi. (Oklaski)"
485,Krzysztof Szymański,Konfederacja,"Tak, ważna sprawa.
Szanowna Pani Marszałek! Wysoki Sejmie! Skandaliczny incydent, a raczej nawet 
kilka, dzisiaj podczas strajku górników i energetyków w Warszawie.
Po pierwsze i najważniejsze, to ta władza zaczadzona unijną polityką 
klimatyczną pokazuje, jak bardzo lekceważy głos branży, głos społeczny, tym, 
że nawet nie chcieli ich wysłuchać, nie chcieli wysłuchać ludzi, którzy 
przyjechali tutaj protestować w obronie tak swoich zakładów pracy, miejsc 
pracy, jak i zdrowego rozsądku, bezpieczeństwa energetycznego Polski. Nikt z 
zarządu nie był obecny w PGE. Nikt nie przyjął tych ludzi, na dół zszedł 
tylko jeden z dyrektorów i odebrał przed budynkiem pismo. Nie tak powinno 
wyglądać poważne traktowanie obywateli.
Ale jest jeszcze drugi incydent. W grupie posłów Konfederacji i PiS-u byliśmy 
tam na miejscu i w trybie interwencji poselskiej próbowaliśmy wejść do 
środka, do - jakkolwiek by było - jednak spółki państwowej. Proszę sobie 
wyobrazić, że prywatna firma ochroniarska uniemożliwiła nam wejście do tej 
instytucji.
(Poseł Roman Fritz: Hańba!)
(Poseł Włodzimierz Skalik: Skandal!)
Co więcej, policja, która była na miejscu, od której żądałem podjęcia 
natychmiastowej interwencji i wyegzekwowania mojego prawa wynikającego z 
ustawy o sprawowaniu mandatu posła i senatora, chodzi o dostęp do wszystkich 
pomieszczeń instytucji publicznych (Dzwonek), nie podjęła przez godzinę 
żadnej skutecznej aktywności w tej sprawie.
Szanowni Państwo! Na węglu opiera się nasze bezpieczeństwo energetyczne. 
(Oklaski)
(Głos z sali: Węgiel się kończy.)"
216,Grzegorz Lorek,PiS,"Pani Marszałek! Wysoka Izbo! Rok rządów Donalda Tuska to najlepsza w historii 
doskonała ilustracja znanego powiedzenia, że kłamstwo ma krótkie nogi. Tusk 
oszukał, że w 100 dni dokona 100 konkretów, a prawie żadnej obietnicy nie 
spełnił.
Upadek gospodarki spowodował zahamowanie eksportu do zaledwie 10 mld. W 
zeszłym roku mieliśmy prawie pięć razy większy bilans handlowy. Zyski spółek 
Skarbu Państwa spadły o 83%, a w budżecie państwa mamy największy deficyt w 
historii. Tylko w 2025 r. będzie to 300 mld zł, czyli tyle, ile wyniósł 
skumulowany deficyt przez 8 lat rządów PiS-u. To wasz kolejny uśmiechnięty 
rekord.
Rok rządów Donalda Tuska to polityczna i gospodarcza katastrofa. 
Wyprowadziliście rolników na ulice, wyprowadziliście górników na ulice, 
chcecie wyprowadzić pocztowców, a w przyszłości cały naród będzie przeciwko 
wam.
Rok rządów Donalda Tuska to zniszczenie strategicznych projektów rozwojowych: 
nie ma Centralnego Portu Komunikacyjnego; elektrownia atomowa w powijakach; 
rozbudowa portu i transportu rzecznego zaniechana. Postawiliście na utopię 
samochodów elektrycznych, zabierając pieniądze z KPO przeznaczone na rozwój 
produkcji polskich leków i wydajecie je na dofinansowanie niemieckich 
elektryków, których nie chcą kupować nawet sami Niemcy. Hańba! (Oklaski)"
408,Robert Wardzała,KO,"Szanowna Pani Marszałek! Wysoka Izbo! W Tarnowie, mieście liczącym ok. 100 
tys. mieszkańców, funkcjonuje jedna stacja kolejowa i jeden przystanek 
kolejowy, tymczasem przez miasto biegną dwie linie kolejowe.
Linia nr 91 Kraków Główny - Medyka. Odległość przystanku Tarnów Mościce od 
stacji Tarnów to ponad 4 km. Odległość między stacją Tarnów a przystankiem w 
Woli Rzędzińskiej poza granicami miasta to aż 9 km. Przystanków nie ma, choć 
tory biegną niedaleko dużych osiedli mieszkaniowych. Niebawem rozpocznie się 
bardzo poważna modernizacja ul. Lwowskiej w bezpośrednim sąsiedztwie linii nr 
91. To idealny moment do wybudowania w tym rejonie przystanku kolejowego.
Linia nr 96 Tarnów - Leluchów. Odległość między stacją Tarnów a przystankiem 
w Kłokowej poza granicami miasta to ponad 7 km. Kiedyś pomiędzy nimi był 
przystanek kolejowy, więc być może udałoby się go po prostu odtworzyć. Został 
zlikwidowany podczas remontu linii Tarnów - Leluchów. Tymczasem w sąsiednim 
Nowym Sączu na tej samej linii wbudowano nowe dwa przystanki.
Nowe przystanki są konieczne do poprawy dostępności komunikacyjnej dla 
mieszkańców wielu tarnowskich osiedli, a także okolicznych gmin, dlatego 
jeszcze raz z tego miejsca bardzo proszę o uczciwą analizę i podjęcie decyzji 
o budowie w Tarnowie nowych przystanków kolejowych na obu liniach biegnących 
przez miasto. Będzie to miało ogromne znaczenie dla mieszkańców, a także dla 
środowiska. Dziękuję."
474,Maria Joanna Koźlakiewicz,KO,"Szanowna Pani Marszałek! Wysoka Izbo! Wielka Orkiestra Świątecznej Pomocy od 
ponad trzech dekad jest symbolem solidarności, empatii i zaangażowania 
milionów Polaków w pomoc potrzebującym. Dzięki jej działalności nasze 
szpitale zostały wyposażone w nowoczesny sprzęt medyczny, ratujący życie i 
zdrowie pacjentów w całym kraju. Niestety w ostatnim czasie obserwujemy 
nasilenie ataków medialnych wymierzonych zarówno w fundację, jak i jej 
założyciela Jurka Owsiaka. Pojawiają się nieprawdziwe informacje oraz 
oskarżenia, które mają na celu podważenie zaufania do tej niezwykle ważnej 
inicjatywy społecznej.
Chciałabym stanowczo potępić wszelkie formy hejtu i dezinformacji skierowane 
przeciwko WOŚP oraz jej twórcy. Działania te nie tylko godzą w dobre imię 
fundacji, ale także podważają sens obywatelskiego zaangażowania i chęci 
niesienia pomocy innym.
Jako posłanka na Sejm Rzeczypospolitej Polskiej wyrażam pełne poparcie dla 
działalności Wielkiej Orkiestry Świątecznej Pomocy oraz dla Jurka Owsiaka. 
Doceniam ogrom pracy, jaki wkładają oni w organizację corocznych finałów, 
mobilizując społeczeństwo do wspólnego działania na rzecz poprawy jakości 
opieki zdrowotnej w naszym kraju. Apeluję do wszystkich o zachowanie szacunku 
i odpowiedzialności w publicznej debacie. Nie pozwólmy, aby nieuzasadniona 
krytyka i mowa nienawiści osłabiły zaufanie do inicjatyw, które przynoszą 
realne korzyści nam wszystkim. Wspierajmy działania, które jednoczą 
społeczeństwo i przyczyniają się do budowy lepszego jutra. Dziękuję. 
(Oklaski)"
461,Anna Baluch,PiS,"Pani Marszałek! Wysoka Izbo! Dzisiejsze wystąpienie jest na prośbę zarówno 
osób z niepełnosprawnościami, jak i osób pracujących w wojewódzkich zespołach 
do spraw orzekania o niepełnosprawności. Instytucja ta powstała w 1997 r. na 
mocy ustawy z dnia 27 sierpnia o rehabilitacji zawodowej i społecznej oraz 
zatrudnianiu osób niepełnosprawnych. Przypomnę tylko, że 1 stycznia 2024 r. 
weszło w życie świadczenie wspierające, czyli nowa forma pomocy skierowanej 
bezpośrednio do osób z niepełnosprawnościami, którego celem jest wspieranie 
osób z największymi potrzebami. Zostało ono wprowadzone na ostatnim 
posiedzeniu Sejmu za rządów Zjednoczonej Prawicy.
Szanowni Państwo! Tych wniosków jest niesamowicie dużo. Ich skala daje 
świadectwo tego, jak niezwykle potrzebne jest to świadczenie wspierające nie 
tylko dla osób niepełnosprawnych, ale także dla osób po wypadkach, młodszych 
i starszych. Wojewódzkie zespoły do spraw orzekania o niepełnosprawności po 
prostu się nie wyrabiają, nie mają mocy przerobowych. Jest tak dużo wniosków, 
że niektórzy muszą czekać od kilku miesięcy nawet do 1,5 roku. Zdarzają się 
takie przypadki. Bardzo przykro (Dzwonek) można stwierdzić w przypadku osób, 
które są starsze, że te osoby mogą nie doczekać takiej pomocy, takiego 
świadczenia.
Stąd pytanie, czy ministerstwo widzi te problemy. Czy rząd dostrzega takie 
problemy? Wobec tego, że zapowiadane było tak liczne wsparcie dla Polaków, 
dla wszystkich mieszkańców, że podczas kampanii wyborczej obiecaliście 
państwo, że będziecie pomagać, że widzicie te potrzeby, może ukłonilibyście 
się w stronę osób niepełnosprawnych i chorych. Być może można by było 
przenieść rozpatrywanie tych wniosków do innych instytucji w celu ułatwienia 
i skrócenia czasu oczekiwania, rozłożyć rozpatrywanie tych wniosków. 
Oczywiście w tej sprawie złożę również odpowiednią interpelację. Dziękuję. 
(Oklaski)"
99,Szymon Giżyński,PiS,"Pani Marszałek! Wysoki Sejmie! Krzysztof Masłoń w tygodniku ˝Do Rzeczy˝, 
zachęcając czytelników do uważnej lektury kolejnego patriotycznego arcydzieła 
prof. Andrzeja Nowaka ˝Naród niepokonany˝, posłużył się cytatami, które 
krakowski profesor pomieścił w swojej książce, z Jarosława Marka Rymkiewicza: 
Najważniejsze z pytań jest takie, czy Polska może jeszcze być wielka i 
straszna. Czy może uderzyć duchem na wszystkie słowiańskie plemiona? Czy może 
to, co kona na naszych oczach: Europę, przymusić do zmartwychwstania w 
ludach? Żywot obudzić grzmotem? No i co wy na to, Polacy? Jesteście gotowi 
uderzyć duchem? Macie tyle siły? Czy położycie się do trumny i zdechniecie 
razem z tą Europą całą? To już jak wolicie. I drugi cytat, z prof. Henryka 
Wereszyckiego: To obrona słusznej sprawy dawała Polakom uzasadnione poczucie 
moralnej wyższości nad zaborcą, a to właśnie było źródłem dumy narodowej, 
czynnika tak bardzo istotnego dla przetrwania niewoli. Dlatego we wszystkich 
moich publikacjach starałem się pobudzać dumę z naszych walk o niepodległość. 
Sądzę bowiem, że i dziś jest ona potrzebna. I na koniec (Dzwonek) cytat z 
samego pana prof. Andrzeja Nowaka: Niemcy nie znikną i Rosja też nie, 
podobnie jak ich niechęć i wrogość do istnienia państwa polskiego. Dziękuję. 
(Oklaski)"
350,Agnieszka Anna Soin,PiS,"Bardzo dziękuję.
Szanowna Pani Marszałek! Wysoka Izbo! Z początkiem roku rozpoczęła się nasza 
prezydencja w Radzie Unii Europejskiej. Przez pół roku będziemy 
odpowiedzialni m.in. za ustalanie porządku obrad, posiedzeń i negocjacje 
państw członkowskich. Wierzę, że prezydencja Polski spowoduje wzmocnienie 
Europy i nie będzie wykorzystywana politycznie zarówno wewnętrznie, jak i na 
arenie europejskiej. Przed nami wiele wyzwań: wojna w Ukrainie, zmiana na 
stanowisku prezydenta Stanów Zjednoczonych, przekonywanie do sfinansowania 
Tarczy Wschód, stworzenie specjalnej strefy na Bałtyku, zaostrzenie unijnych 
sankcji wobec Rosji.
Nasz kraj jest uznawany za wiarygodny przez Waszyngton dzięki obecnemu 
prezydentowi Andrzejowi Dudzie, który rozumie istotę silnych związków 
transatlantyckich dla jedności Zachodu. Polscy przedstawiciele w czasie 
prowadzenia negocjacji w sprawie przepisów i proponowania kompromisów powinni 
kierować się zasadą uczciwości i neutralności w rozmowach. Sprawy 
bezpieczeństwa powinny stać się głównym przesłaniem polskiej prezydencji: 
zarówno bezpieczeństwa zewnętrznego, jak i bezpieczeństwa ekonomicznego, 
energetycznego czy informacyjnego. Rola nas, polityków, to zapewnić to 
poczucie bezpieczeństwa każdemu Polakowi. Bardzo dziękuję. (Oklaski)"
290,Anna Pieczarka,PiS,"Dziękuję bardzo.
Pani Marszałek! Wysoka Izbo! Według wszelkich raportów o zatrudnieniu 
pielęgniarki są jednym z najbardziej poszukiwanych zawodów na rynku pracy 
zarówno w całej Polsce, jak i lokalnie. Najnowsze dane mówią, że już 20 tys. 
przedstawicielek tego zawodu wyjechało do pracy za granicę. Wśród tych, które 
zostały w kraju, większość lada chwila osiągnie wiek emerytalny i skorzysta z 
należnych im świadczeń. Oznacza to, że zapotrzebowanie na przedstawicieli 
tego zawodu z roku na rok wzrasta i nawet prywatne kliniki zmagają się z ich 
niedoborem.
Rosną także wymagania dotyczące wykształcenia pielęgniarek. Dziś, aby zostać 
pielęgniarką, należy w pierwszej kolejności skończyć studia medyczne na tym 
kierunku. Konieczne jest przygotowanie praktyczne, trzeba również zdać 
egzamin z języka angielskiego na poziomie B2. Rokrocznie od wielu już lat 
kształcenie pielęgniarek na wyższych uczelniach, w tym na Akademii 
Tarnowskiej, bije rekordy popularności, czego z tego miejsca największej 
tarnowskiej uczelni serdecznie gratuluję. Aby poszerzać swoje kwalifikacje, 
pielęgniarki odbywają szkolenia specjalizacyjne w różnych medycznych 
dziedzinach. Wraz z zapotrzebowaniem na pracę dla pielęgniarek rośnie 
zapotrzebowanie na możliwość ich kształcenia. Ten fakt powinien być impulsem 
dla wyższych uczelni w Polsce do uruchamiania na wysokim poziomie opcji 
studiowania na tym kierunku, co dla szkół wyższych jest oczywistą szansą 
rozwojową. Dziękuję. (Oklaski)"
78,Magdalena Filipek-Sobczak,PiS,"Szanowna Pani Marszałek! Wysoka Izbo! We wrześniu poprzedniego roku premier 
Donald Tusk wskazał prywatną fundację, Fundację WOŚP, na koordynatora 
doraźnej pomocy mieszkańcom terenów dotkniętych powodzią. Sam prezes Jerzy 
Owsiak wydawał się być w pełni przygotowany. Oświadczył, że pierwsze 
ciężarówki są już gotowe do wyjazdu i wspomniał o 40 mln zł, które będą 
przekazane powodzianom, oraz o założeniu specjalnego konta zbiórkowego.
W ocenie wielu ekspertów wzywanie WOŚP jako koordynatora pomocy było błędem. 
Szef BBN Jacek Siewiera trafnie podkreślił, że państwo nie ma prawa abdykować 
w takiej sytuacji. Poszkodowani potrzebują stabilnego, sprawnego rządu i 
pomocy, tymczasem WOŚP została podłączona do hydrantu publicznych pieniędzy. 
Na skutek poselskich interpelacji wiemy już, że fundacja otrzymała 14,5 mln 
zł dotacji od spółek Skarbu Państwa, w tym 4,2 mln zł od Fundacji Orlen, 2,5 
mln zł od Fundacji PZU i 1 mln zł z PKO SA. Dodatkowo Orlen podpisał umowę na 
sponsoring trzech kolejnych finałów WOŚP, co według informacji medialnych 
wynosi prawie 4 mln zł. Od początku stycznia tego roku do WOŚP płyną również 
pieniądze z Orlenu, który z każdej kawy sprzedanej na stacjach swojej sieci 
przekazuje Jerzemu Owsiakowi złotówkę. Miesięczne wpływy fundacji z tego 
tytułu szacowane są na ok. 4 mln zł. (Dzwonek)
W tym miejscu nasuwa się pytanie: Dlaczego rząd w sprawie pomocy powodzianom 
korzysta ze wsparcia prywatnej fundacji, której transparentność działania już 
od dłuższego czasu pozostawia wiele do życzenia? Dlaczego nie skorzystano z 
potencjału administracji rządowej, samorządowej, co przełożyłoby się na 
realne, szybkie wsparcie najbardziej potrzebujących? Czyżby obecny rząd nie 
potrafił zadbać o swoich rodaków i infrastrukturę ojczyzny? Dziękuję. 
(Oklaski)"
48,Anna Ewa Cicholska,PiS,"Dziękuję.
Szanowna Pani Marszałek! Wysoka Izbo! Tradycje i obrzędy związane z okresem 
świąt Bożego Narodzenia są kultywowane w Polsce od stuleci. Jednym z symboli 
tych świąt jest orszak Trzech Króli i wspólne kolędowanie. Ta tradycja ma ok. 
2 tys. lat. W ostatnich latach daje się zauważyć coraz większe 
zainteresowanie organizowaniem, ale też uczestnictwem w orszaku już nie tylko 
w dużych miastach, ale i w mniejszych miejscowościach. Władze samorządowe 
wspólnie z parafiami organizują orszaki Trzech Króli. Towarzyszą im jasełka, 
występują wspólne kolędowania.
W tym roku uczestniczyłam w orszaku w Mławie. Wzięły w nim udział całe 
rodziny ze wszystkich parafii. Czuło się atmosferę przyjaźni, radości, 
panowało poczucie wspólnoty. Godne naśladowania są też przykłady wspólnego 
kolędowania w małych miejscowościach wiejskich. Brałam również udział w takim 
kolędowaniu w gminie Ojrzeń. Tam wspólnie koła gospodyń wiejskich, mieszkańcy 
spotkali się na wspólnym śpiewaniu kolęd. To wspaniałe przykłady tworzenia 
magii świąt Bożego Narodzenia. (Dzwonek) Dziękuję. (Oklaski)"
210,Ewa Leniart,PiS,"Szanowna Pani Marszałek! Wysoka Izbo! Od momentu przejęcia władzy w Polsce 
przez koalicję 13 grudnia obserwujemy nasilający się proces zwalczania 
katolików, dla PR-u nazwany opiłowywaniem. Nawet przywołana nomenklatura ma 
wzbudzać przeświadczenie, że ˝opiłowywać˝ to znaczy pozbawiać nienależnych, 
nadmiernych przywilejów czy uprawnień. Proces zaczęła realizować 
instytucjonalnie ministra edukacji Barbara Nowacka, ograniczając liczbę 
lekcji religii w szkole, a następnie wskazując autorytarnie dyrektorom szkół, 
że dobrze by było, aby lekcje te były na początku oraz na końcu dnia zajęć, 
po to by łatwiej je było opuścić. Następnie w trosce o rozdział państwa od 
Kościoła prezydent miasta Warszawy, kandydat na prezydenta Rzeczypospolitej, 
zarządził oczyszczanie przestrzeni warszawskiego ratusza z krzyży, by 
przykład ze stolicy był naśladowany przez innych samorządowców. I ostatnia 
inicjatywa społeczna: uchronić dzieci przed stresem i nie prowadzić ich do 
pierwszej komuni świętej oraz spowiedzi przed osiągnięciem przez nie 
pełnoletności.
Pytam zatem: Gdzie prawo rodziców do wychowania dzieci w zgodzie z własnymi 
przekonaniami? Gdzie wolność wyznania? Czy katolik nie może korzystać ze 
swoich praw w Polsce? A może demokracja walcząca zwalcza także religię 
rzymskokatolicką? Dziękuję bardzo. (Oklaski)"
489,Bożena Lisowska,KO,"Pani Marszałek! Wysoki Sejmie! 23 grudnia 2024 r. weszły w życie nowe 
przepisy dotyczące montażu czujek pożarowych w domach, mieszkaniach, hotelach 
i apartamentach na wynajem. Nowelizacja rozporządzenia ministra spraw 
wewnętrznych i administracji wprowadza obowiązek instalacji co najmniej 
jednej czujki dymu w pomieszczeniach mieszkalnych, gdzie zachodzi proces 
spalania paliwa stałego, ciekłego lub gazowego. Dla istniejących lokali 
mieszkalnych wymóg ten zacznie obowiązywać od 1 stycznia 2030 r. W przypadku 
nowo powstających lokali i pomieszczeń wymóg instalacji tych czujek 
obowiązuje już od 23 grudnia 2024 r. Nowelizacja przepisów ma na celu 
zwiększenie bezpieczeństwa w gospodarstwach domowych, lokalach hotelarskich 
oraz zminimalizowanie zagrożenia związanego z ulatnianiem się groźnych, 
toksycznych substancji w pomieszczeniach zamkniętych, tam gdzie do ogrzewania 
używa się paliwa stałego (Dzwonek), ciekłego lub gazowego. Zachęcam każdego 
do zamontowania takich czujek w swoim domu. W sytuacji ulatniania się tlenku 
węgla, czyli czadu, może to uratować życie całej rodziny lub ocalić życie. 
(Oklaski)"
469,Barbara Grygorcewicz,KO,"Dziękuję bardzo.
Szanowna Pani Marszałek! Wysoka Izbo! Efektywne funkcjonowanie samorządów 
stanowi jeden z filarów państwa polskiego. Niestety w wyniku 8 lat rządów 
Prawa i Sprawiedliwości i wynikającej z nich niegospodarności budżety 
jednostek samorządu terytorialnego znalazły się w dramatycznym stanie. 
Dopiero od niedawna można zauważyć stopniową poprawę ich sytuacji finansowej. 
Miałam okazję rozmawiać z przedstawicielami samorządów województwa 
zachodniopomorskiego, sołtysami, wójtami, starostami, burmistrzami, 
prezydentami miast. W tych rozmowach wielokrotnie podkreślano, że mimo 
podejmowanych przez rząd działań wsparcie wciąż jest niewystarczające do 
tego, aby samorządy mogły w pełni realizować swoje zadania i odpowiadać na 
potrzeby mieszkańców. Apeluję do rządu o kontynuowanie oraz intensyfikację 
wsparcia samorządów, które wciąż borykają się z konsekwencjami wcześniejszych 
zaniedbań rządu Prawa i Sprawiedliwości. Dziękuję. (Oklaski)"
476,Wioletta Maria Kulpa,PiS,"Pani Marszałek! Wysoka Izbo! Lokalny temat, ale jakże ważny. W powiecie 
płockim znajduje się gmina Bielsk, gdzie działa prężnie ochotnicza straż 
pożarna. Niestety strażacy podjęli akcję protestacyjną, ponieważ urzędujący 
wójt gminy Bielsk z PSL postanowił zlikwidować etat kierowcy konserwatora 
sprzętu dla OSP Bielsk. Strażak zatrudniony na stanowisku kierowcy i 
konserwatora ma zamiast czynności ratowniczo-gaśniczych zajmować się 
przewozem osób i pełnić obowiązki - uwaga - kierowcy gminnego samochodu 
służbowego. Nie ma żadnej komunikacji pomiędzy wójtem a zarządem OSP i 
komendantem gminnym OSP. W związku z brakiem zainteresowania - choć w trybie 
administracyjnym pan wójt jest zobowiązany do udzielania odpowiedzi - może to 
stanowić intencję co do likwidacji stanowiska. Taka decyzja godzi w szeroko 
rozumiane bezpieczeństwo na terenie gminy Bielsk, gmin ościennych i Płocka. 
Szkoda, że niektóre ugrupowania dość instrumentalnie traktują takie grupy 
zawodowe, tak ważne dla naszego życia i zdrowia. Dziękuję bardzo. (Oklaski)"
69,Bartłomiej Dorywalski,PiS,"Pani Marszałek! Wysoka Izbo! Zarządzanie polskim przemysłem chemicznym 
osiągnęło nowy poziom absurdu. W momencie gdy ceny siarki notują zdecydowany 
wzrost, decydenci odpowiedzialni za funkcjonowanie Siarkopolu zdecydowali się 
na masowe zwolnienia, co, jak się wydaje, wynika nie z sytuacji rynkowej, ale 
raczej z braku pomysłów na zarządzanie tą spółką. W Grzybowie kilkadziesiąt 
osób traci pracę, a według pojawiających się informacji to dopiero początek, 
ponieważ najwyraźniej łatwiej jest zredukować zatrudnienie niż inwestować w 
rozwój.
Jednocześnie polski rynek nawozów został zalany przez import z Rosji. Tylko w 
ubiegłym roku wydaliśmy na rosyjskie nawozy 1300 mln zł. A to oczywiście 
przykład najwyższego poziomu patriotyzmu gospodarczego. Miliardy złotych 
opuszczają kraj, wspierając interesy naszych wschodnich sąsiadów. Pracownicy 
protestują, słusznie wskazując, że zakład ma potencjał odbudowy, a wzrost cen 
siarki na rynku daje realną szansę na zyski. Ale decydenci wiedzą lepiej. Po 
co rozwijać firmę, skoro można zwolnić ludzi? Zamiast szukać rozwiązań, 
skutecznie prowadzi się zakład w stronę upadku, a pracowników pozostawia na 
lodzie. Dlatego apeluję o opamiętanie i natychmiastowe zaprzestanie działań 
prowadzących do destrukcji zakładu oraz pozbawiania ludzi pracy. Polska 
gospodarka potrzebuje przemyślanych inwestycji, a nie pochopnych decyzji, 
które niszczą (Dzwonek) potencjał przemysłu chemicznego i oddają rynek w ręce 
konkurencji ze Wschodu. Czas działać odpowiedzialnie, zanim stracimy kolejną 
strategiczną firmę. Dziękuję. (Oklaski)"
418,Patryk Wicher,PiS,"Szanowna Pani Marszałek! Wysoka Izbo! Szanowni Państwo! Kilkanaście dni temu 
w polskim parlamencie na posiedzeniu zespołu do spraw energetyki, także 
energetyki atomowej, zespołu pana posła Ireneusza Zyski i pani poseł Soin 
odbyło się bardzo ważne spotkanie z ambasadorem Japonii, na którym to 
podsumowano bardzo istotny projekt, który został sfinansowany przez polskie 
ministerstwo nauki, polską agencję zajmującą się energetyką atomową. W 2021 
r. zakończono zasadniczy etap projektowania nowoczesnego 
wysokotemperaturowego reaktora atomowego IV generacji. To najnowocześniejsza 
technologia na świecie. Dysponują nią na dzień dzisiejszy Japończycy jako 
pierwsi i my, Polacy, jako drudzy. Mamy technologie, której jesteśmy 
współautorami.
I co się dzieje? Teraz trzeba przejść do drugiego kroku, czyli sfinansować 
projekt wykonawczy. I otóż nie ma pieniędzy, więc zawiesza się coś, co 
zostało uruchomione, coś, co zostało zakończone sukcesem. Złożono raporty 
kończące ten projekt. Ambasador przyszedł do nas i chwalił tę współpracę, 
chwalił naszych naukowców, którzy są rewelacyjni, a my chcemy znowu zamrozić 
tak ważną inwestycję. Tak samo jest w przypadku SMR-ów lekkowodnych. Też 
Japończycy wyciągają rękę do nas, żebyśmy mogli razem z nimi tą dodatkową 
elektrownię, te małe SMR-y budować.
Pani Marszałek! Panie Premierze! Apeluję zatem: mamy technologię, mamy 
ekspertów, mamy specjalistów, jesteśmy gotowi do wdrożenia. (Dzwonek) W końcu 
warto wydać te pieniądze i zabezpieczyć energetycznie Polskę, a nie - chować 
głowę w piasek jak struś, który tylko i wyłącznie tchórzy i udaje, że jest 
królem Europy, a tak naprawdę nawet nie jest marionetką. Dziękuję bardzo. 
(Oklaski)"
138,Klaudia Jachira,KO,"Pani Marszałkini! Wysoka Izbo! Co łączy prawicowe media, polityków i Kościół 
w Polsce? Wiadomo - Święta Bożego Narodzenia, fajerwerki i orszaki Trzech 
Króli. Ale co ich tak naprawdę cementuje? Otóż nienawiść do WOŚP-u. 
Przykładają się do tego bardziej niż do obchodzenia własnych świąt. Za co tak 
nienawidzą Owsiaka? Za to wszystko, czego im samym brakuje: za bezinteresowną 
pomoc, za otwartość...
(Poseł Dariusz Matecki: Za 30 baniek na billboardy polityczne.)
...za tolerancję, entuzjazm, za to, że można pomagać i nie mówić o Bogu, że 
można grać i uśmiechać się, że da się prowadzić przez tyle lat tak wielką 
fundację i nie kraść, nie wziąć nic dla siebie, dla znajomych i rodziny, tak 
żeby nie musieć potem uciekać na Węgry i prosić o azyl.
(Poseł Dariusz Matecki: Złoty Melon. Kto tam jest zatrudniony?)
To się po prostu nie mieści w ich głowach - nawet teraz, dzisiaj widać to 
tutaj, w tej Izbie - więc atakują. Pod adresem Owsiaka i jego żony padają 
groźby. (Gwar na sali)
Wicemarszałek Dorota Niedziela:
Panie pośle Wicher...
Panie pośle Matecki, zwracam panu uwagę, że zakłóca pan obrady Sejmu.
(Poseł Dariusz Matecki: Ale to jest kłamstwo. Kto jest zatrudniony w Złotym 
Melonie?)
Do momentu wystąpienia pani poseł sala zachowywała się w porządku. Jeszcze 
raz usłyszę takie przeszkadzanie... Chce pan usłyszeć odczytywanie formuły 
drugi raz?
(Poseł Patryk Wicher: Pani marszałek, Kościół można obrażać?)
Panie pośle, zwracam panu uwagę, że zakłóca pan obrady Sejmu po raz pierwszy. 
Pani poseł Jachira nie przeszkadzała panu, jak pan wygłaszał oświadczenie...
(Poseł Dariusz Matecki: Ale pan poseł nie kłamał.)
...więc teraz bardzo proszę dać możliwość pani poseł wypowiedzieć swoje 
oświadczenie.
Bardzo proszę, pani poseł.
(Poseł Mariusz Krystian: Ale pan poseł Wicher nikogo nie obrażał, pani 
marszałek.)
Panie pośle, naprawdę?
(Poseł Mariusz Krystian: Ale co naprawdę?)
Naprawdę mam panu przeczytać, że pan uniemożliwia prowadzenie obrad?
(Poseł Dariusz Matecki: Ale groźba.)
Bardzo proszę.
Wiecie co, państwo? Jest godz. 20. Do tej pory naprawdę większość posłów 
zachowywała się bardzo dobrze. Podziękowano nawet za informację bieżącą. Czy 
państwo nie potraficie wytrzymać trochę emocji podczas oświadczeń?
(Poseł Dariusz Matecki: Jak się Kościół obraża...)
Czy pani poseł Jachira nie może wygłosić oświadczenia?
Bardzo proszę, pani poseł.
Poseł Klaudia Jachira:
Dziękuję, pani marszałkini. Niestety, słowa prawdy bolą.
Zastraszani są też pracownicy fundacji, nachodzone są biura. Skala tego jest 
tak duża, że Jurek Owsiak zamieścił wpis ze słowami: jeśli dożyję jutra. 
Niestety raz ta fala nienawiści już doprowadziła do tragicznego zdarzenia, do 
zabójstwa prezydenta Gdańska Pawła Adamowicza. Dlatego bardzo ważne jest, by 
policja i służby nie były bezczynne. Teraz nie mogą się tylko bezczynnie temu 
przyglądać. Bardzo dobrze, że została zatrzymana osoba podejrzana o 
stosowanie tych gróźb, bo za tymi atakami stoją konkretni ludzie, często 
blisko związani z politykami, dziennikarzami i Kościołem. Trzeba pokazać - i 
to, co się przed chwilką wydarzyło, też to pokazuje - że w Polsce nie ma ani 
grama przyzwolenia na mowę nienawiści. (Oklaski)
(Poseł Dariusz Matecki: He, he, he!)"
65,Anna Dąbrowska-Banaszek,PiS,"Pani Marszałek! Wysoki Sejmie! Od kilku lat w moim rodzinnym mieście, 
Chełmie, oraz powiecie chełmskim organizujemy w czasie między Bożym 
Narodzeniem a Świętem Trzech Króli zbiórkę darów dla dzieci, podopiecznych 
hospicjum im. Małego Księcia w Lublinie. Zbierane są rzeczy, które są 
wykorzystywane do codziennego funkcjonowania tej placówki. Aktualne potrzeby 
dotyczące rzeczy dla hospicjum są określane w uzgodnieniu z jego 
pracownikami.
Kilka słów o tej placówce. Lubelskie Hospicjum dla Dzieci im. Małego Księcia 
od 1997 r., czyli od blisko 28 lat, świadczy bezpłatną opiekę perinatalną, 
stacjonarną oraz domową. W ramach hospicyjnej opieki perinatalnej pomaga 
rodzinom dotkniętym ciężkimi chorobami dzieci. Opieka hospicjum domowego 
umożliwia pobyt dziecka we własnym domu przy zachowaniu wszystkich standardów 
opieki medycznej, psychologicznej, pedagogicznej, socjalnej oraz duchowej. 
Gdy jest to potrzebne, gdy opieka i leczenie nie mogą być prowadzone w 
warunkach domowych, dzieci obejmowane są pełną opieką w warunkach 
stacjonarnych. Dom im. Małego Księcia to nowoczesny kompleks pozbawiony 
barier architektonicznych. Działa od stycznia 2009 r., służąc zarówno małym, 
jak i dorosłym pacjentom. Można powiedzieć, że towarzyszenie rodzinie na 
poszczególnych, praktycznie wszystkich etapach żałoby to jedno z 
realizowanych przez hospicjum zadań. Kiedy przychodzi moment pożegnania, kres 
cierpienia dla chorego, ci, którzy zostają, muszą uporać się z poczuciem 
straty, tęsknotą, osamotnieniem. Bardzo ważne jest wówczas wsparcie i te 
zadania realizują hospicja. (Dzwonek)
Idea wsparcia tego hospicjum poprzez zbiórkę darów w tym roku spotkała się z 
olbrzymim odzewem mieszkańców Chełma i powiatu chełmskiego. Określana jako 
#OrszakwChełmie już od kilku lat, od czasu pandemii wspiera w ten sposób - w 
mniejszym lub większym stopniu - funkcjonowanie tej placówki, bo wciąż 
systemowe finansowanie działań hospicjów jest niewystarczające.
Bardzo dziękuję wszystkim, którzy aktywnie włączyli się w tę formę wsparcia, 
często po raz kolejny. Dziękuję franciszkanom z Sanktuarium św. Antoniego w 
Chełmie, którzy udostępnili miejsce do zbiórki. Bez was to byłoby niemożliwe. 
Dziękuję Zakładowi Karnemu w Chełmie za pomoc w transporcie i dostarczeniu 
zebranych darów do hospicjum. To bardzo ważne wsparcie. Bardzo dziękuję 
wszystkim, którzy przynieśli, przywieźli dary. Dziękuję za wasze otwarte na 
potrzeby innych potrzebujących serca. Jesteście wielcy. Bardzo wszystkim 
darczyńcom dziękuję. (Oklaski)"
4,Waldemar Andzel,PiS,"Pani Marszałek! Wysoka Izbo! Żenujące jest to, że przez lata politycy 
koalicji 13 grudnia pluli na Orlen, mówiąc, że jedyne, co tam mogą zrobić, to 
się wysikać, a teraz lansują się na prawo i lewo z kubkami kawy. Podpinając 
WOŚP pod Orlen, udajecie, że wszystko jest okej. Czy wy w ogóle wiecie, że 
Orlen ma własną fundację dobroczynną? Odkąd rządzicie nic już nie jest okej. 
To nie WOŚP potrzebuje pomocy. WOŚP, jak dobrze wiemy, świetnie sobie radzi. 
To Orlen potrzebuje pomocy finansowej, bo zysk tej spółki w porównaniu z 
ubiegłym rokiem spadł o 95%. Orlen na krawędzi zyskowności dzieli się 
dochodem z WOŚP. To jest absurd. Dziękuję bardzo. (Oklaski)"
234,Dariusz Matecki,PiS,"Szanowna Pani Marszałek! Dziś tysiące górników i energetyków wyszło na ulice 
Warszawy, żeby walczyć o swoją przyszłość, przyszłość swoich rodzin i 
bezpieczeństwo energetyczne Polski. Ten protest był wyrazem sprzeciwu wobec 
haniebnej decyzji o przyspieszonym zamknięciu kluczowych elektrowni, takich 
jak Dolna Odra pod Gryfinem czy Rybnik, które od dziesięcioleci są filarami 
energetyki i lokalnej gospodarki. To, co się dzisiaj wydarzyło, też jest 
haniebne, ponieważ delegacja związków zawodowych, ˝Solidarności˝, 
˝Solidarności˝ 80, OPZZ nie została nawet wpuszczona do budynku PGE. Nie 
zostali wpuszczeni posłowie wraz z posłami Prawa i Sprawiedliwości, 
Konfederacji. Próbowaliśmy umożliwić delegacji wejście i złożenie petycji w 
budynku PGE. Pięciu członków zarządu PGE, nie było nikogo, kiedy wracaliśmy z 
Ministerstwa Aktywów Państwowych i znów...
(Wypowiedź poza mikrofonem)
...teraz udało nam się z kolei wejść do budynku, dowiedzieliśmy się, że nie 
możemy jako posłowie dowiedzieć się, co dzisiaj robią władze, zarząd PGE. Czy 
nagle, kiedy dowiedzieli się, że jest protest, wyjechali gdzieś? Nie wiem, na 
wakacjach są, chorobowe pobrali. Niestety to, co zrobiliście, kolejny raz 
pokazuje waszą całkowitą pogardę wobec społeczeństwa, wobec związków 
zawodowych, wobec ludzi pracy. Te działania narzucone przez ideologiczny 
zielony ład prowadzą nas po prostu ku katastrofie. Polska ma być zmuszona do 
rezygnacji z węgla, podczas gdy kraje takie jak Niemcy wciąż go wykorzystują. 
(Dzwonek) Ten protest był po prostu wołaniem o rozsądek, ale widać po waszych 
twarzach, że rozsądku tam zdecydowanie nie ma. Dziękuję. (Oklaski)
(Poseł Krzysztof Gadowski: Kłamstwo, kłamstwo, kłamstwo.)"
14,Barbara Bartuś,PiS,"Pani Marszałek! Wysoka Izbo! 83 lata temu w okolicach Balearów w katastrofie 
statku zginął Jerzy Różycki. Był on jednym z trzech młodych matematyków, 
którzy w grudniu 1932 r. rozpracowali działania niemieckiego cudu techniki, 
maszyny szyfrującej Enigma, a następnie opracowali metody pozwalające na 
regularne odczytywanie niemieckich szyfrogramów. Dokonanie to uznane jest za 
jedno z najważniejszych wydarzeń II wojny światowej.
Od 1933 r. polski wywiad regularnie przekazywał Francuzom i Anglikom 
niemieckie depesze wojskowe uzyskiwane dzięki pracy polskiego Biura Szyfrów. 
Nie ujawniono jednak sposobu uzyskiwania informacji. Dopiero w 1939 r. na 
skutek pogarszających się stosunków polsko-niemieckich kierownictwo Biura 
Szyfrów zdecydowało się ujawnić sojusznikom tajemnicę pracy polskich służb 
wywiadowczych. Oprócz egzemplarza polskiej Enigmy otrzymali oni matematyczne 
założenia dotyczące metod obsługi maszyny. Jerzy Różycki latem 1939 r. dostał 
powołanie do wojska, a we wrześniu został ewakuowany z Polski przez Rumunię. 
Polscy kryptolodzy kontynuowali pracę we Francji, a po jej kapitulacji w 
Wielkiej Brytanii. W 1941 r. Różycki został skierowany do nowego ośrodka 
kryptologicznego w Algierze.
Równie tajemnicza, jak była zagadka (Dzwonek) niemieckiej maszyny 
szyfrującej, jest sama śmierć tego wybitnego polskiego matematyka i 
kryptologa. 9 stycznia 1942 r. Jerzy Różycki wracał z Algierii do tajnego 
ośrodka polskich kryptologów zlokalizowanego w południowej, nieokupowanej 
części państwa Vichy. Statek, którym płynął, zatonął w pobliżu Balearów w 
niewyjaśnionych okolicznościach. Razem z nim w katastrofie zginęły 222 osoby. 
Wśród ofiar byli polscy i francuscy kryptolodzy. Dziękuję bardzo. (Oklaski)"
239,Paulina Matysiak,Razem,"Może kiedyś będzie klub.
Pani Marszałek! Wysoka Izbo! Chciałam wygłosić oświadczenie o ostatnich 
doniesieniach o zwolnieniu dużej liczby pracowników Poczty Polskiej. Ponad 
8,5 tys. osób ma stracić pracę. To już nie jest tylko program dobrowolnych 
odejść, który był uruchomiony w ubiegłym roku, ale zapowiedź zwolnień 
grupowych. To jest bardzo niepokojące, bo z jednej strony przyszłość dla 
wielu pracowników Poczty Polskiej rysuje się w czarnych barwach, to będzie 
tragedia, utrata pracy, ale to jest również kwestia utrzymania, a także 
poprawy jakości świadczenia usługi powszechnej, czyli przyjmowania, 
sortowania, doręczania przesyłek listowych, w tym przesyłek poleconych. Ta 
historia Poczty Polskiej w ostatnich miesiącach nie rysuje się w różowych 
barwach. Już w sierpniu ub.r. z rady nadzorczej zostali odwołani pracownicy, 
przedstawiciele załogi, a na ich miejsce przez długi czas nie powoływano 
następców. Tym samym złamano statut spółki. Z kolei w tym roku zostały 
zmienione terminy doręczeń, zgodnie z ministerialnym rozporządzeniem, i jeśli 
chodzi o przesyłkę najszybszej kategorii, teraz są 3-4 dni czekania na 
priorytet, a był 1 dzień czekania na priorytet. Naprawdę trudno mówić tutaj o 
jakimkolwiek poprawianiu jakości. Placówki pocztowe mają ograniczone godziny 
pracy. Przykład podawany na posiedzeniu podkomisji we wrześniu ub.r.: Klecza 
Górna, godziny otwarcia 10-12. Ten przykład podawał Robert Czyż (Dzwonek), 
przewodniczący Związku Zawodowego Pracowników Poczty.
Warto tu podkreślić: to w interesie nas wszystkich powinna być jak najlepsza 
i sprawnie funkcjonująca Poczta Polska, bo każdy z nas z usług tej instytucji 
korzysta. Dziękuję."
169,Magdalena Małgorzata Kołodziejczak,KO,"Pani Marszałek! Wysoka Izbo! Gdańsk jest szczodry, Gdańsk dzieli się dobrem. 
Jesteście kochani, Gdańsk jest najcudowniejszym miejscem na ziemi.
Te słowa jako ostatnie 14 stycznia 2019 r. podczas finału Wielkiej Orkiestry 
Świątecznej Pomocy wypowiedział pan prezydent Paweł Adamowicz. Po tych 
słowach został brutalnie zamordowany.
Pan prezydent Adamowicz był wybitnym samorządowcem. Znałam go wiele lat i 
miałam ogromny zaszczyt i przyjemność z nim współpracować. Był wielkim 
orędownikiem współpracy i dialogu. Kochał Gdańsk, kochał ludzi, kochał być 
razem z nimi. Śmierć pana prezydenta to ogromna strata dla najbliższych 
przyjaciół, współpracowników, dla świata samorządowego i dla mieszkańców 
Gdańska. Sprawca tego haniebnego mordu został osądzony, a sąd stwierdził, że 
czyn ten miał podłoże polityczne. Pamiętamy ten czarny czas hejtu, szczucia i 
prześladowania prezydenta i wiemy, że tragedia ta była efektem języka 
nienawiści. Pamiętamy też o naszym przyjacielu. Dlatego już szósty raz 
spotkamy się w Gdańsku 13 stycznia o godz. 19, żeby oddać hołd i pochylić się 
przed panem prezydentem. Ale jest to też czas dobry i jednocześnie 
zobowiązanie do potępienia języka nienawiści i walki z nim. A z tym ciągle 
mamy do czynienia. (Oklaski)"
464,Alicja Łuczak,KO,"Pani Marszałkini! Wysoki Sejmie! Mam jakby ciąg dalszy wypowiedzi koleżanki 
Magdy. Zwracam się do prawej strony tej sali, ale też do prawicowych mediów. 
Słuchajcie, już 33. raz gramy dla Wielkiej Orkiestry Świątecznej Pomocy. Lata 
Chrystusowe. Jerzy Owsiak ze swoją fundacją stworzył markę - markę dobra, 
miłości, zdrowia, niesienia pomocy, markę, z której wszyscy powinniśmy być 
dumni. A co robią prawicowe media? Atakują, nawołują do nienawiści...
(Poseł Mariusz Krystian: Mówią prawdę.)
...do hejtu, czego przykładem jest sprawa pana, który dzisiaj został 
aresztowany i przyznał się do winy.
Ile jeszcze? Czy już wam jest wstyd, czy jeszcze nie? Kiedy to się skończy? 
Kiedy ten język nienawiści znajdzie finał? Zastanówcie się trochę, bo to jest 
naprawdę wstyd i hańba. Dziękuję. (Oklaski)"
193,Mariusz Krystian,PiS,"Pani Marszałek! Wysoka Izbo! Swoje dzisiejsze oświadczenie poselskie pragnę 
poświęcić dwóm ważnym wydarzeniom w dziedzinie szeroko pojętej komunikacji w 
Małopolsce.
23 grudnia w Krakowie odbyła się uroczystość oficjalnego otwarcia północnej 
obwodnicy Krakowa i ostatniego brakującego odcinka trasy ekspresowej S7. W 
pierwszym przypadku 12,5 km, w drugim przypadku ponad 13 km, w sumie ponad 25 
km trasy wybudowanej za czasu rządu Prawa i Sprawiedliwości. To ogromny 
sukces rządu Prawa i Sprawiedliwości i ogromny sukces również pana ministra 
Andrzeja Adamczyka. Z tego miejsca składam panu ministrowi gratulacje.
Ale to nie koniec dobrych informacji na okres ferii. Zarząd Województwa 
Małopolskiego z Prawa i Sprawiedliwości wprowadził w okresie ferii zimowych 
bilet za złotówkę dla dzieci i młodzieży podróżujących po Małopolsce Kolejami 
Małopolskimi, ale również dotyczy to innych przewoźników, czyli np. Kolei 
Śląskich czy spółki Polregio. To dobry ruch w kierunku rozwoju turystyki w 
Małopolsce, ale również w kierunku rozwoju komunikacji publicznej. Wielkie 
gratulacje za ten gest. Dziękuję bardzo. (Oklaski)"
167,Maria Koc,PiS,"Bardzo dziękuję, pani marszałek.
Szanowna Pani Marszałek! Wysoka Izbo! Jednym z głównych motorów napędowych 
polskiej gospodarki w ostatnich latach był eksport. Za rządów Prawa i 
Sprawiedliwości w latach 2015-2023 eksport Polski wzrastał najszybciej w 
Europie. To wzrost z 751 mld zł w 2015 r. do 1613 mld zł w 2023 r. To wzrost 
eksportu o 115%, aż o 115% przez 8 lat. Rekordowo zwiększył się także udział 
Polski w globalnym eksporcie. Polska gospodarka za rządów Prawa i 
Sprawiedliwości pędziła do przodu z niespotykaną wcześniej siłą. Wprawdzie 
kryzysy związane z COVID-em, lockdownem, kryzysem energetycznym czy wybuchem 
wojny na Ukrainie wyhamowały nasz wzrost gospodarczy i ekspansją eksportową, 
jednak dzięki odpowiedzialnej polityce premiera Mateusza Morawieckiego i 
tarczom antykryzysowym polska gospodarka utrzymała swój potencjał i szybko 
wróciła na drogę dynamicznego rozwoju. W 2023 r. eksport osiągnął tę 
rekordową wartość wspomnianego wcześniej 1613 mld zł.
I co było dalej? Przyszedł rok 2024, kiedy to polski eksport zaliczył 
spektakularny spadek aż o 7,7% rok do roku. (Dzwonek) Eksperci złapali się za 
głowę, oceniając, że rok 2024 r. to najgorszy rok dla polskiego eksportu od 
wielkiego kryzysu finansowego w 2008 r. Co takiego wydarzyło się w ubiegłym 
roku, że aż tak ucierpiał nasz handel zagraniczny? Czy Polskę nawiedziła 
jakaś plaga, wojna? Nic z tych rzeczy. Wystarczyło, że do rządu wrócił Donald 
Tusk. Efekty tego powrotu do rządzenia pana premiera Donalda Tuska szybko 
odczuliśmy. Odczuł to także nasz eksport. I znowu z lidera staliśmy się 
outsiderem. Dziękuję. (Oklaski)"
327,Ewa Schädler,Polska2050-TD,"Wielce Szanowna Pani Marszałkini! Wysoka Izbo! Słowa mają moc, mają moc 
czynienia czegoś dobrego i czegoś złego, zarówno te słowa mówione, którymi 
się tutaj posługujemy, jak również te słowa pisane. I niestety w czasie 
mediów społecznościowych mają moc zabijania. Albania w tym roku zablokowała 
TikToka, jedną ze znanych nam platform. Z jakiego powodu? Z takiego, że 
czternastolatek został zamordowany.
Z tego miejsca chciałabym do wszystkich państwa zaapelować, abyście ważyli 
słowa, słowa pisane i słowa mówione. Jako dumna członkini komisji etyki 
niestety co posiedzenie Sejmu zmagam się ze słowami, które są przez nas 
nadużywane. I taki negatywny przykład dajemy również naszym wyborcom. Tak że 
jeszcze raz apeluję, żebyśmy wszyscy razem ważyli słowa. Dziękuję. (Oklaski)"
145,Marcin Józefaciuk,KO,"Szanowna Pani Marszałek! Wysoka Izbo! W Polsce możliwe jest kształcenie w 
prawie 250 zawodach na poziomie technikum i branżowej szkoły I stopnia. 
Zawody są przyporządkowane do jednej z 32 branż, uwzględniając specyfikę 
umiejętności zawodowych lub zakres, w jakim umiejętności te są wykorzystywane 
podczas wykonywania zadań zawodowych. W tych zawodach kształcą się zarówno 
młodzi absolwenci szkół podstawowych, jak i osoby dorosłe. Niektórzy 
praktykują u pracodawcy, a niektórzy uczą się na praktykach zawodowych w 
szkole. W większości są to pasjonaci danego zawodu realizujący swoje pasje 
życiowe oraz posiadający aspiracje do uzyskania kwalifikacji zawodowych. Z 
pasją i nieukrywaną radością chłoną wiedzę i umiejętności zawodowe. Aby 
zdobyć certyfikat kwalifikacji zawodowej, aspirujący zawodowcy muszą podejść 
do egzaminu złożonego z dwóch egzaminów: pisemnego, wykonywanego najczęściej 
na komputerze, oraz praktycznego, bardzo często kończącego się wykonaniem 
produktu lub usługi w ramach danego zawodu. Aby zdać, należy uzyskać minimum 
50% możliwych punktów w części pisemnej oraz 75% w części praktycznej.
Dzisiaj rozpoczęła się sesja egzaminacyjna egzaminów zawodowych w szkołach 
publicznych, niepublicznych, dla młodzieży i dla dorosłych. Egzaminy te 
potrwają do 20 stycznia, a wyniki zostaną ogłoszone 28 marca. Wszystkim 
podchodzącym do egzaminów składam życzenia połamania piór, lonż, grzebieni, 
noży, śrubokrętów i innych narzędzi wykorzystywanych w waszym zawodzie, a 
kierownikom centrów egzaminowania, zespołom egzaminacyjnym, asystentom 
technicznym i innym zaangażowanym w przeprowadzenie egzaminu zawodowego życzę 
dużo spokoju i bezproblemowego przebiegu sesji egzaminacyjnej. Powodzenia. 
(Oklaski)"
472,Piotr Kowal,Lewica,"Szanowna Pani Marszałek! Wysoka Izbo! Zdecydowana większość mieszkańców 
regionu włocławskiego z wielkim niepokojem przyjęła decyzję generalnego 
dyrektora ochrony środowiska o uchyleniu decyzji środowiskowej dla projektu 
budowy zapory na Wiśle w Siarzewie. Decyzja ta nie tylko stawia pod znakiem 
zapytania przyszłość tej kluczowej inwestycji, ale również uderza w 
bezpieczeństwo powodziowe, gospodarcze i społeczne naszego regionu. Zapora w 
Siarzewie to projekt o strategicznym znaczeniu, który miał być odpowiedzią na 
kilka krytycznych wyzwań: organizowanie bezpieczeństwa przeciwpowodziowego, 
przeciwdziałanie skutkom suszy, a także wsparcie lokalnej gospodarki, w tym 
sektora rolnego i energetycznego. Bez tej inwestycji mieszkańcy dolnej Wisły 
pozostaną narażeni na katastrofy naturalne oraz negatywne skutki zmian 
klimatycznych. Zadaję sobie pytanie, czy brak decyzji środowiskowej to wynik 
rzeczywistych wątpliwości merytorycznych, czy może jest to decyzja o podłożu 
politycznym. Czy mieszkańcy Włocławka i całego regionu mają cierpieć z powodu 
administracyjnych przepychanek? Stawiam również pytanie, czy organ, który 
blokuje realizację tej inwestycji, weźmie na siebie odpowiedzialność moralną 
i prawną w razie pęknięcia tamy we Włocławku. W związku z tym apeluję do 
rządu oraz do odpowiednich organów o podjęcie pilnych działań w tej sprawie. 
Oczekuję, że generalny dyrektor ochrony środowiska uchyli swoją decyzję bądź 
strona wnioskująca o budowę zapory szybko złoży nowy wniosek, a proces 
rozpatrywania będzie przejrzysty i uwzględni rzeczywiste potrzeby mieszkańców 
regionu kujawsko-pomorskiego. Dziękuję."
372,Henryk Szopiński,KO,"Szanowna Pani Marszałek! Wysoka Izbo! Właśnie dzisiaj obchodzimy Dzień Ligi 
Ochrony Przyrody, która rozpoczęła swą działalność 9 stycznia 1928 r. Liga od 
początku włączyła się czynnie do prowadzonej, szczególnie przez Państwową 
Radę Ochrony Przyrody, kampanii ochrony przyrody tatrzańskiej i powołania na 
tym obszarze parku narodowego. Z chwilą wybuchu II wojny światowej 
działalność ligi została brutalnie przerwana, a wielu jej czołowych działaczy 
zginęło na polach walki, w obozach lub na skutek działań wojennych. Gdy 
działania wojenne na ziemiach polskich ustały, podjęto trud odtworzenia Ligi 
Ochrony Przyrody. Dużą rolę w ochronie przyrody i środowiska w Polsce 
odegrały opracowywane przez ligę raporty o stanie przyrody i środowiska oraz 
wnioski i postulaty zgłaszane władzom państwowym. Dzisiaj Liga Ochrony 
Przyrody współpracuje z licznymi krajowymi i międzynarodowymi organizacjami 
ekologicznymi, takimi jak międzynarodowa koalicja wolontariuszy przyrody 
Europa Nostra oraz Światowe Towarzystwo Ochrony Zwierząt. Jest też m.in. 
członkiem założycielem Światowej Unii Ochrony Przyrody i prowadzi Europejskie 
Centrum Ekologiczne, które jest inicjatorem i realizatorem Europejskiej 
Zielonej Karty. Prowadzi szeroką i znaczącą działalność edukacyjną i 
wydawniczą, znaną z wielu ciekawych publikacji książkowych, plansz 
tematycznych, plakatów i kalendarzy, a szczególnie miesięcznika ˝Przyroda 
Polska˝. Za swoje zasługi została odznaczona krzyżem Polonia Restituta.
Dziękuję członkom, działaczom i sympatykom Ligi Ochrony Przyrody za wszystkie 
podjęte działania na rzecz ochrony przyrody w Polsce. Z okazji dzisiejszego 
święta życzę wielu nowych inicjatyw, dużo siły (Dzwonek) i wytrwałości w 
kontynuowaniu wszystkiego, co służy poprawie stanu środowiska, w którym 
żyjemy. Dziękuję bardzo. (Oklaski)"
50,Krzysztof Ciecióra,PiS,"Dziękuję.
Pani Marszałek! Wysoka Izbo! Chciałbym poinformować, przypomnieć i wypromować 
fakt, że 9 lutego 2025 r. w Radomsku odbędzie się referendum, w którym będą 
mogli wziąć udział mieszkańcy. Referendum będzie miało trzy pytania. 
Pierwsze: Czy chce pan/pani, żeby w Radomsku przy ul. Prymasa Wyszyńskiego 
151 została wybudowana spalarnia odpadów? Drugie pytanie: Czy chce pan/pani, 
aby ewentualna przebudowa skweru przy pl. 3 Maja w Radomsku uwzględniała 
wycinkę rosnących tam obecnie drzew? I trzecie, uwaga, niezwykle 
skomplikowane pytanie: Czy chce pan/pani, aby składowiska odpadów oraz 
instalacje przetwarzania odpadów na terenie miasta Radomska były lokalizowane 
na obszarze rewitalizacji przyjętym w uchwale numer XXXI/332/21 Rady 
Miejskiej w Radomsku z dnia 28 maja 2021 r., zmienionym uchwałą numer 
XXXII/355/21 Rady Miejskiej w Radomsku z dnia 24 czerwca 2021 r.?
Szanowni Mieszkańcy Radomska! Nie mam pojęcia, kto wymyślił te pytania. 
Natomiast referendum będzie i należy się do niego przygotować. Zapraszam na 
konsultacje do mojego biura poselskiego w sprawie tych pytań i w sprawie 
całego referendum.
(Głos z sali: Jaki adres?)
Spróbujemy zlokalizować te wszystkie uchwały i odpowiedzieć sobie na pytanie, 
czego te pytania tak naprawdę dotyczą. Dziękuję bardzo. (Oklaski)
(Głos z sali: Jaki jest adres biura?)"
153,Piotr Kandyba,KO,"Szanowna Pani Marszałek! Wysoka Izbo! W przyszły wtorek, 14 stycznia będziemy 
mieli szóstą rocznicę tragicznej śmierci Pawła Adamowicza, śmierci 
niepotrzebnej, spowodowanej nienawiścią i szczuciem określonych grup i 
środowisk na prezydenta Gdańska.
Gdy czytam wpis Jerzego Owsiaka, mam wrażenie, że nie odrobiliśmy tej 
tragicznej lekcji. Groźby i życzenia śmierci, deklaracje podłożenia bomby i 
ogromna kampania nienawiści rozkręcona przez dwie firmy powiązane z polską 
prawicą, które pod przykrywką telewizji uprawiają obrzydliwą propagandę i 
sieją nienawiść w naszym społeczeństwie. Dzisiaj już wiemy, że osoba, która 
groziła Jerzemu Owsiakowi, to 71-letni mężczyzna. Zgadnijcie państwo, jaki 
podał powód: Działałem pod wpływem tego, co mówiła Telewizja Republika.
(Głos z sali: To było zdementowane.)
(Głos z sali: Kłamstwo!)
Pięknie. Ile jeszcze tragedii i zabójstw powodowanych nienawiścią, 
podsycanych propagandą, opłacanych rublami musi mieć miejsce, abyśmy 
powiedzieli dość temu procederowi?
Jerzy Owsiaku! Wolontariusze! Polki i Polacy! Idziemy po kolejny rekord po 
raz 33. Dziękuję bardzo. (Oklaski)"
240,Łukasz Mejza,PiS,"Szanowna Pani Marszałek! Wysoka Izbo! Kochana Polsko! Rząd Tuska złapał na 
haczyk...
Wicemarszałek Dorota Niedziela:
Momencik. Naprawdę troszkę ciszej, dobrze? Ja słyszę bardzo dobrze.
Poseł Łukasz Mejza:
Bo mam donośny, silny głos, żebym był słyszany w całej Polsce.
Wicemarszałek Dorota Niedziela:
Tak, dokładnie, naprawdę ma pan bardzo mocny głos. Ale są mikrofony, będzie 
pana słychać.
Poseł Łukasz Mejza:
Z ust pani marszałek takie komplementy. A więc jeszcze raz.
Szanowna Pani Marszałek! Wysoka Izbo! Kochana Polsko! Rząd Tuska złapał na 
haczyk kolejną grupę społeczną, którą planuje wypatroszyć. Tym razem są to 
wędkarze. Wiecie, co nasze grube rządowe ryby wymyśliły tym razem? Za rządów 
PiS wprowadzono program ˝Nasze łowiska˝, dzięki któremu wędkarze uiszczali 
opłatę uprawniającą do połowów we wszystkich obszarach rybackich zarządzanych 
przez Wody Polskie. Rząd Tuska teraz ten program wygasił. Dzięki programowi 
wprowadzonemu za rządów PiS koszt wędkowania w całej Polsce wynosił jedyne 
250 zł. Teraz gdyby ktoś chciał łowić na wszystkich obszarach w całym naszym 
kraju, byłoby to aż 5535 zł. W ten właśnie sposób rząd Donalda Tuska złapał 
po raz kolejny na wędkę Polaków.
Zresztą, szanowni państwo, jak nazwać gościa, który przed wyborami wychodził 
w stroju złotej rybki ze stowarzyszeniami, a potem to wszystko utopił w 
mętnej wodzie. Znam tylko jedno określenie: zwykły, pospolity, polityczny 
leszcz. (Dzwonek)
Szanowni Państwo! Kiedyś - pani marszałek, zaznaczam, że zacytuję - było 
bardzo popularne hasło: Donald, matole, twój rząd obalą kibole. Teraz można 
by było powiedzieć, i tak się już mówi w polskim Internecie: Donald, cielaku, 
wędkarze powieszą Platformę na spinningowym haku. Dziękuję serdecznie."
398,Sylwester Tułajew,PiS,"Pani Marszałek! Wysoka Izbo! Zakończyliśmy procedowanie nad projektem budżetu 
państwa na rok 2025. Ustawa trafia na biurko pana prezydenta i warto dzisiaj 
powiedzieć kilka zdań. Z całą pewnością budżet państwa, który został przyjęty 
przez Wysoką Izbę, nie jest budżetem ambitnym, nie jest budżetem rozwojowym, 
tak naprawdę to budżet na przetrwanie obecnej ekipy. To budżet, który zakłada 
gigantyczny deficyt, ponieważ ten deficyt wynosi ponad 289 mld zł. To 
niespotykana kwota deficytu.
Wprowadziliście państwo jako koalicja 13 grudnia poprawkę, która tak naprawdę 
zeruje wynagrodzenia dla sędziów, powoduje tym samym, że funkcjonowanie 
Trybunału Konstytucyjnego będzie właściwie niemożliwe. Tym samym złamaliście 
konstytucję, art. 178 konstytucji, który mówi wyraźnie, że sędziom zapewnia 
się godziwe warunki pracy, że sędziom gwarantuje się godziwe wynagrodzenie.
Zaproponowałem również podczas pierwszego czytania poprawki regionalne. 
Chciałem, aby w Lublinie powstała szkoła podstawowa przy ul. Majerankowej 
przy wsparciu rządu, przy wsparciu budżetu państwa. Zaproponowałem kwotę 36 
mln zł. Odrzuciliście tę poprawkę. Proponowałem również przekazanie 79 mln zł 
na szkołę przy ul. Jemiołuszki. Również tę poprawkę odrzuciliście.
Jako Prawo i Sprawiedliwość przekazaliśmy w poprzednich latach ponad 67 mln 
zł na budowę szkoły specjalnej w Lublinie. Rząd Donalda Tuska o Lublinie 
zapomniał, zapomniał o mieszkańcach województwa lubelskiego, zapomniał o 
mieszkańcach mojego miasta Lublina. Dlatego głosowałem przeciwko temu 
budżetowi, bo nie godzę się na takie pominięcie Polski Wschodniej, pominięcie 
województwa lubelskiego, pominięcie miasta Lublina.
Apeluję do was o to, abyście dojrzeli do tego, że Polska jest jedna, że 
Polska potrzebuje wsparcia. Polska powiatowa, Polska lokalna bez pieniędzy na 
inwestycje sobie nie poradzi. Pokazaliśmy przez 8 lat, że potrafimy to robić. 
Dzisiaj weźcie nas przykład i wspomóżcie samorządy, które - jak mówicie - są 
wam bardzo bliskie, ale kiedy przychodzi do konkretnych rozstrzygnięć, do 
decyzji, tych decyzji nie ma. Pozostawiliście samorządy same sobie. Dziękuję 
bardzo. (Oklaski)"
202,Maria Kurowska,PiS,"Pani Marszałek! Wysoka Izbo! W latach 90. wielu polityków i ekonomistów 
powtarzało hasło: It’s the economy, stupid, czyli: gospodarka, głupcze. 
Dlaczego o nim mówię? Dlatego że ten rok w naszej ojczyźnie zamknął się 
katastroficznie. A dlaczego, szanowni państwo? Bo nastąpiły potężne 
zwolnienia. Pozwolę sobie przytoczyć dane. PKP Cargo - 3665 osób, Poczta 
Polska - 9 tys. osób, Stallantis w Gliwicach - 500 osób, FCA - 468 osób, MA 
Polska - 260 osób, IKEA - 130, Pomorska Fabryka Mebli - 270 osób, Azoty - 200 
osób, PGG - 400 osób, ABB - 600, Levis - 650 osób, Beko - 1800 osób, fabryka 
porcelany - 180 osób, Octopus - 270 osób, Aptiv - 200 osób, Agora - 180 osób, 
do tego 180 tys. zamkniętych jednoosobowych działalności gospodarczych. Do 
tego dług publiczny rośnie w zatrważającym tempie i tylko w 2024 r. wzrósł o 
ponad 200 mld. Ktoś mi napisał na WhatsAppie: Oni nas zarżną w najbliższym 
roku. Normalnie szok. Przypuszczałam, że będą nas zarzynać, nie sądziłam, że 
w takim tempie.
Szanowni Państwo! Dlaczego o tym mówię? Aby wreszcie nasz rząd się opamiętał 
i aby nastąpił odwrót, aby do kogoś dotarło to amerykańskie hasło: 
gospodarka. Nie chciałabym dodawać drugiego członu, ale aż się prosi, aby 
przytoczyć to w całości: gospodarka, głupcze. Bardzo proszę nasz rząd o 
pamiętanie, żeby gospodarka stanęła na pierwszym miejscu. Dziękuję. (Oklaski)"
420,Jarosław Wiesław Wieczorek,PiS,"Pani Marszałek! Wysoka Izbo! Dzisiaj w Warszawie odbył się wielki protest w 
sprawie obrony polskiego przemysłu, w obronie elektrowni głównie węglowych, 
węglowodorowych. Mówimy tu o elektrowniach Rybnik, Łaziska, Dolna Odra. 
Uczestnicy przyjechali nie tylko bronić miejsc pracy, nie tylko bronić swojej 
przyszłości, swoich rodzin, ale również przyjechali po to, aby bronić 
przyszłości, bezpieczeństwa energetycznego nas wszystkich, wszystkich 
Polaków. To dzisiaj system energetyczny oparty na źródłach cieplnych, na 
elektrowniach węglowych i elektrowniach gazowych gwarantuje stabilny system 
energetyczny w Polsce. Jak wejdą sobie państwo na stronę dotyczącą przesyłu 
energii, to mogą sobie państwo uświadomić, że w okresie zimowym każdego dnia 
od 80% do 98% energii elektrycznej jest wytwarzane właśnie z tych elektrowni 
cieplnych. Uczestnicy protestu dzisiaj w tym celu przyjechali.
Ja apeluję do rządu, aby nie doprowadził do upadku polskiego przemysłu, żeby 
ideologia zielonego ładu nie przysłaniała polskiej racji stanu. O to bardzo 
proszę, bo my nie możemy czekać, aż elektrownie atomowe zostaną wybudowane, 
bo nie wiem, czy ten rząd jest zdolny do tego, żeby tę elektrownię atomową 
wybudować. Na teraz potrzebujemy stabilnej energii, gwarantuje nam to sektor 
wydobywczy, gwarantują nam to elektrownie węglowe i elektrownie gazowe. 
Bardzo dziękuję. (Oklaski)"
415,Rafał Weber,PiS,"Dziękuję bardzo.
Pani Marszałek! Wysoka Izbo! Początek każdego roku jest dobrym czasem na 
podsumowania. Zróbmy to, drodzy państwo. W tych kilku zdaniach chcę 
podsumować rok 2024 od strony gospodarczej. Oddam głos mediom, zacytuję 
fragment pewnego artykułu, który bardzo precyzyjnie opisywał stan polskiej 
gospodarki w roku 2024, czyli w pierwszym roku rządów ekipy Tuska.
Z lidera do outsidera. Tak można w skrócie podsumować to, co się stało z 
polską gospodarką na przestrzeni ostatniego roku, czyli roku 2024. Jeszcze 
rok temu, czyli w roku 2023, ze wzrostem o 1,8% kwartał do kwartału w Unii 
nie ustępowaliśmy nikomu, a w Europie - tylko Albanii. Teraz Europa rośnie, a 
my spadamy i tylko dwa kraje Wspólnoty są w gorszej sytuacji. Koniec cytatu.
Szanowni Państwo! Czy można w bardziej precyzyjny sposób opisać to, co dzieje 
się w polskiej gospodarce za rządów Donalda Tuska? Czy liczby i statystyki, 
które w sposób bardzo szczegółowy obrazują kondycję polskiej gospodarki, 
można zniekształcić? Otóż nie. Oczywiście powiedzieć można wszystko. Można w 
Radzie Ministrów mówić, że polska gospodarka się obudziła, ale to są 
kłamstwa. (Dzwonek) Liczby mówią jednoznacznie: z powrotem rządu Donalda 
Tuska powróciła do Polski zapaść gospodarcza. A będzie jeszcze gorzej.
Wyraz temu dali protestujący dzisiaj w Warszawie, którzy sprzeciwiają się 
mocnym ograniczeniom energetycznym w Polsce, zwolnieniom grupowym, które mają 
miejsce zarówno w sektorze prywatnym, jak i w spółkach Skarbu Państwa. Ponad 
8 tys. ludzi zwolniono z Poczty Polskiej, ponad 4 tys. - z PKP Cargo, a to 
dopiero początek.
Szanowni Państwo! Wrócił Tusk, wróciła zapaść gospodarcza. Lepiej nie będzie, 
chyba że powróci Prawo i Sprawiedliwość. Wtedy nastawimy Polskę na dobre 
gospodarcze tory. Dziękuję bardzo. (Oklaski)"
203,Władysław Kurowski,PiS,"Pani Marszałek! Wysoka Izbo! Szanowni Państwo! Górnicy i energetycy 
protestowali dziś w Warszawie w obronie polskiej gospodarki i miejsc pracy. 
To nie jest manifestacja poparcia, ale bunt - bunt wobec zielonego ładu i 
polityki Donalda Tuska. Rząd co innego mówi, a co innego robi. Okazuje się, 
że 11 grudnia przedstawiciele rządu Donalda Tuska w ramach konsultacji z 
Danią i Cyprem przyjęli dokument wzywający do szybkiej implementacji tzw. 
paktu migracyjnego oraz zielonego ładu. Tymczasem nasi sąsiedzi zza Odry 
wdrażają zielony ład w wersji niemieckiej. Niemieckie media informują o 
uruchomieniu wszystkich dostępnych elektrowni węglowych w kraju. Decyzja 
została podjęta w związku z gwałtownym spadkiem produkcji energii ze źródeł 
odnawialnych. Pochmurna pogoda i gęsta mgła spowodowały znaczące ograniczenie 
mocy instalacji wiatrowych i słonecznych.
Czy należy dziwić się temu protestowi i innym protestom w całej Polsce? Nie. 
Czy Niemcom wolno więcej? Przecież jesteśmy krajem Unii Europejskiej i chcemy 
równego traktowania i stabilnej gospodarki, opartej na stabilnych, pewnych 
źródłach energii. Już dziś zauważamy spadek konkurencyjności gospodarki 
europejskiej w stosunku do gospodarki np. chińskiej czy Stanów Zjednoczonych, 
co niestety przekłada się na obniżenie perspektyw (Dzwonek) na godne życie 
również w naszej ojczyźnie. Dziś już chyba wszyscy widzą, że jest to związane 
z nieodpowiedzialnym, generującym gigantyczne koszty zielony ładem. Panie i 
panowie z ekipy rządzącej, czas wysłuchać protestujących Polaków, bo fala 
niezadowolenia rośnie. My, Zjednoczona Prawica, ich wspieramy, bo to nasz 
wspólny, polski interes. Dziękuję bardzo. (Oklaski)"
90,Krzysztof Gawkowski,Lewica,"Szanowny Panie Marszałku! Niniejszym oświadczam, że w wyniku pomyłki 
zagłosowałem za w głosowaniu nr 35 na 26. posiedzeniu Sejmu w dniu 9 stycznia 
2025 r. o godz. 18:25:51 w punkcie 13. porządku dziennego: Sprawozdanie 
Komisji Finansów Publicznych o uchwale Senatu w sprawie ustawy budżetowej na 
rok 2025. Było to głosowanie nad poprawką 17. Moją intencją było zagłosowanie 
przeciw."
341,Marcin Skonieczka,Polska2050-TD,"Szanowna Pani Marszałek! Wysoka Izbo! Dziś obchodzony jest Dzień Ligi Ochrony 
Przyrody. Został on ustanowiony na pamiątkę pierwszego zjazdu tej 
organizacji, który miał miejsce 9 stycznia 1928 r. Pomysłodawcą 
stowarzyszenia był botanik i rektor Uniwersytetu Jagiellońskiego, prof. 
Władysław Szafer. Jest to najstarsza organizacja ekologiczna w Polsce.
Liga od początku swojego istnienia kładła silny nacisk na prowadzenie 
działalności edukacyjnej skierowanej do całego społeczeństwa, a zwłaszcza 
dzieci i młodzieży. Organizacja ta inspiruje do podejmowania i realizowania 
inicjatyw społecznych na rzecz środowiska lub sama takie inicjatywy 
podejmuje. Dzięki propagowaniu wiedzy ekologicznej świadomość ochrony dóbr 
przyrody została znacznie poszerzona i upowszechniona wśród Polaków. To Liga 
Ochrony Przyrody zabiegała o stworzenie resortu ochrony środowiska, powołanie 
sejmowej komisji ochrony środowiska lub opracowanie przez rząd polityki 
ekologicznej państwa.
W Dniu Ligi Ochrony Przyrody wyrażam szczere wyrazy uznania dla dokonań tej 
organizacji na rzecz ochrony zasobów przyrodniczych w Polsce. Obecnym władzom 
i wszystkim członkom stowarzyszenia życzę dynamicznego rozwoju organizacji i 
skutecznej realizacji założonych celów. Dziękuję."
369,Andrzej Szejna,Lewica,"Oświadczenie poselskie w sprawie ˝Programu Polskiej Prezydencji w Radzie Unii 
Europejskiej˝
Szanowny Panie Marszałku! Wysoka Izbo! Pragnę wyrazić głęboką aprobatę i 
satysfakcję z powodu zaprezentowanego ˝Programu Polskiej Prezydencji w Radzie 
Unii Europejskiej˝, która przypada na pierwsze półrocze 2025 r. Dokument ten 
świadczy o kompleksowym podejściu do wyzwań, przed którymi stoi cała Europa, 
oraz o ambicjach Polski jako aktywnego i odpowiedzialnego członka Wspólnoty 
Europejskiej. Jest to dla nas niezwykle ważny czas, by pokazać, że Polska 
potrafi nie tylko skutecznie przewodzić unijnym projektom, ale również 
wyznaczać nowe standardy współpracy i jedności w obliczu wspólnych wyzwań.
Program polskiej prezydencji zasługuje na uznanie ze względu na jego spójność 
oraz szerokie spektrum priorytetów. W szczególności pragniemy podkreślić 
znaczenie działań zmierzających do wzmocnienia europejskiego bezpieczeństwa w 
każdym jego wymiarze: zewnętrznym, wewnętrznym, energetycznym i 
informacyjnym. Szczególnie istotne są inicjatywy wspierające Ukrainę oraz 
dążące do zakończenia agresji rosyjskiej. Priorytetowe traktowanie relacji 
transatlantyckich oraz budowa trwałych więzi z partnerami spoza Unii 
Europejskiej, w tym z USA, jest godnym pochwały przejawem odpowiedzialności 
za stabilność globalnego ładu międzynarodowego.
Jako członek rządu, reprezentujący Lewicę będącą częścią koalicji rządzącej, 
z dumą wspieram te inicjatywy. Wspólnie z naszymi partnerami politycznymi 
realizujemy ambitne cele, które umacniają pozycję Polski na arenie 
międzynarodowej. Wspieranie praworządności i podstawowych wartości Unii 
Europejskiej to priorytety, które leżą u podstaw naszego programu 
prezydencji. Wspólnota Europejska opiera się na poszanowaniu demokracji, 
wolności i równości, a promowanie tych zasad przez Polskę w trakcie 
prezydencji ma szczególne znaczenie w obliczu współczesnych wyzwań 
geopolitycznych i społecznych. Zachowanie wspólnych wartości jest kluczowe 
dla budowy odpornej i solidarnej Europy.
Nie możemy pominąć także ambitnych planów w zakresie transformacji 
energetycznej, które zakładają odejście od zależności od rosyjskich surowców 
energetycznych oraz wsparcie dla czystych źródeł energii. Polska jako państwo 
członkowskie musi być liderem w budowie nowoczesnej i zrównoważonej 
gospodarki, czego wyrazem są przedstawione inicjatywy. Realizacja tych celów 
nie tylko przyczyni się do wzmocnienia bezpieczeństwa energetycznego, ale 
również umożliwi Polsce odegranie kluczowej roli w kształtowaniu polityki 
klimatycznej i energetycznej Unii Europejskiej.
Jednym z kluczowych aspektów programu jest też wspieranie spójności 
gospodarczej i społecznej na obszarze całej Unii Europejskiej. Rozwój 
jednolitego rynku, redukcja barier biurokratycznych i promocja innowacyjności 
to kroki, które umożliwiają skuteczną realizację strategicznych celów 
polityki unijnej, w tym wspieranie równego dostępu do korzyści integracji 
europejskiej. Równocześnie szczególną wagę przywiązujemy do polityki 
spójności, która stanowi fundament budowy trwałego rozwoju w krajach 
członkowskich, redukuje nierówności i wzmacnia integrację międzyregionalną.
Na uwagę zasługuje również nacisk położony na zdrowie publiczne i opiekę 
zdrowotną, w tym na zdrowie psychiczne dzieci i młodzieży, a także poprawę 
bezpieczeństwa lekowego w UE. Te elementy są niezbędne dla budowy trwałej 
odporności społecznej w obliczu dynamicznie zmieniających się uwarunkowań 
globalnych. Priorytetem jest również zapewnienie dostępu do wysokiej jakości 
opieki medycznej dla wszystkich obywateli Unii Europejskiej oraz wspieranie 
inicjatyw zmierzających do poprawy zdrowia publicznego poprzez rozwój 
technologii i innowacyjnych rozwiązań.
Polska prezydencja stawia także na budowanie partnerskich relacji z 
kluczowymi graczami na światowej scenie politycznej, co ma na celu 
wzmacnianie pozycji nie tylko Polski, ale także całej Unii Europejskiej w 
wymiarze globalnym.
Polska prezydencja jest dla nas wielką szansą na pokazanie, że potrafimy 
skutecznie przewodzić pracom unijnym, budować jedność i solidarnie odpowiadać 
na wspólne wyzwania. Jestem przekonany, że zrealizowanie wyznaczonych 
priorytetów wzmocni nie tylko Polskę, ale i całą Unię Europejską, co 
przyczyni się do poprawy jakości życia wszystkich jej obywateli."
389,Tadeusz Tomaszewski,Lewica,"Oświadczenie poselskie w sprawie zabytkowej trybuny Stadionu Miejskiego w 
Grodzisku Wielkopolskim
Szanowny Panie Marszałku! Szanowna Izbo! W 7. rocznicę odzyskania przez 
Polskę niepodległości - 11 listopada 1925 r., przy asyście gen. Kazimierza 
Sosnkowskiego, otwarty został Stadion Miejski w Grodzisku Wielkopolskim. 
Stadion posiadał jedną, istniejącą do dziś drewnianą trybunę, płytę boiska i 
bieżnię lekkoatletyczną. Na tym stadionie swoje sukcesy święcił lokalny klub 
- Dyskobolia Grodzisk Wielkopolski - który jeszcze na początku XXI w. 
rywalizował w europejskich pucharach z takimi drużynami jak Manchester City, 
Girondins Bordeaux czy Hertha Berlin. Obecnie miasto jest właścicielem 
obiektu, mając jednocześnie podpisaną umowę dzierżawy stadionu z 
pierwszoligowym klubem Warta Poznań, który rozgrywa tutaj swoje mecze.
Umowa o dzierżawie obiektu nie dotyczy jednak zabytkowej trybuny, która 
została otwarta właśnie w 1925 roku. Jest to trybuna w tzw. stylu angielskim, 
jedna z trzech na kontynencie europejskim poza Wielką Brytanią. Od kilkunastu 
lat miłośnicy grodziskiego klubu walczą o pieniądze na renowację trybuny. 
Potrzebne są środki na odnowę drewnianych elementów konstrukcji. Już w 2020 
r. i 2023 r. temat zgłaszany był ówczesnym Ministrom Sportu i Turystyki, 
jednak projekt remontu nie uzyskał dofinansowania z Rządowego Programu 
Ochrony Zabytków w ramach funduszu inwestycji strategicznych.
Wobec powyższego uprzejmie proszę o odpowiedzi na pytania o potencjalne 
programy, w ramach których samorząd miasta i gminy Grodzisk Wielkopolski 
mógłby uzyskać dofinansowanie ww. inwestycji:
Jakie programy Ministerstwo Sportu i Turystyki przewiduje w zakresie 
restaurowania zabytków sportowych?
W jakich instytucjach samorządy mogą uzyskiwać dofinansowania na 
przeprowadzenie remontów obiektów sportowych, które mają znaczenie 
historyczne dla lokalnej społeczności?"
86,Aleksandra Gajewska,KO,"Szanowna Pani Marszałkini! Wysoka Izbo! W imieniu Rady Ministrów przedstawiam 
dzisiaj sprawozdanie z realizacji ustawy o pomocy państwa w wychowywaniu 
dzieci w 2023 r. Ta ustawa dotyczy oczywiście bezpośrednio świadczenia 500+ w 
ostatnim roku rządów Zjednoczonej Prawicy. Chciałabym mówić o 800+, ale w 
2023 r. ówczesna większość sejmowa, czyli Prawo i Sprawiedliwość, odrzuciła 
propozycję Koalicji Obywatelskiej w sprawie nowelizacji budżetu na rok 2023 
zakładającej waloryzację 500+ do 800 zł już od lipca 2023 r.
W 2023 r. wydatki budżetu państwa na realizację programu ˝Rodzina 500+˝, 
oczywiście bez wydatków na realizację zadań z zakresu koordynacji systemów 
zabezpieczenia społecznego, wyniosły 41 790 036 tys. zł, z czego na 
realizację przez gminy zadań dotyczących świadczenia wychowawczego - 62 319 
tys. zł, na realizację świadczeń wychowawczych przez ZUS - 40 250 473 tys. 
zł, w tym na obsługę świadczeń wychowawczych - 58 646 tys. zł, na realizację 
świadczeń wychowawczych przez ZUS w ramach Funduszu Pomocy - 1 477 137 tys. 
zł, w tym na obsługę świadczeń wychowawczych - 21 923 tys. zł, na 
finansowanie zadań związanych z dodatkiem wychowawczym, dodatkiem do 
zryczałtowanej kwoty i dodatkiem w wysokości świadczenia wychowawczego - 7 
tys. zł, na rozwój Centralnej Aplikacji Statystycznej i administrowanie nią - 
100 tys. zł.
W 2023 r. do Zakładu Ubezpieczeń Społecznych, bo to ZUS obsługuje świadczenie 
i program ˝Rodzina 800+˝, a w 2023 r. - ˝Rodzina 500+˝, złożono 5300 tys. 
wniosków o przyznanie świadczenia wychowawczego i te wnioski dotyczyły 8100 
tys. dzieci. Przeciętna liczba dzieci uprawnionych do świadczeń w 2023 r. w 
ramach programu ˝Rodzina 500+˝ wyniosła 6900 tys., w tym 51 400 dzieci w 
pieczy zastępczej. To podkreślam, bo bardzo często są potem pytania, które 
państwo do nas kierują, jak to wygląda w zakresie dzieci, które znajdują się 
w systemie pieczy zastępczej. Zarówno przeciętna miesięczna liczba 
wypłaconych świadczeń, jak i wydatki na finansowanie programu ˝Rodzina 500+˝ 
były zbliżone do wartości z roku 2022. Warto podkreślić, że pomimo już 
kilkuletniego funkcjonowania programu niestety w 2023 r. wskaźnik zasięgu 
ubóstwa skrajnego ogółem wzrósł o 2 punkty procentowe w stosunku do roku 
poprzedniego i osiągnął wartość 6,6%. W latach 2016-2022 wskaźnik ten 
przyjmował wartość pomiędzy 4,2% a 5,4%, więc tutaj niestety mieliśmy do 
czynienia z takim wzrostem.
W kampanii wyborczej w 2023 r., po wyborach parlamentarnych z 15 października 
2023 r., politycy Prawa i Sprawiedliwości straszyli opinię publiczną, 
utrzymywali, że wypłata świadczenia będzie ograni czona bądź będzie 
wstrzymana, ale to właśnie od 1 stycznia 2024 r. bez żadnych problemów, bez 
najmniejszych ograniczeń czy opóźnień świadczenie jest wypłacane w nowej, 
wyższej kwocie: 800 zł miesięcznie na każde dziecko. Podniesienie kwoty 
świadczenia z 500 zł do 800 zł miało na celu zwiększenie dochodów rodzin z 
dziećmi.
Jako wiceministra rządu pana premiera Donalda Tuska chcę w tym miejscu, z 
mównicy sejmowej, bardzo wyraźnie podkreślić, jeszcze raz i głośno: program 
800+ jest już stałym, wieloletnim elementem budżetów domowych polskich 
rodzin, dlatego będzie kontynuowany w kolejnych latach na takich samych 
zasadach jak obecnie. Jako koalicja 15 października kompleksowo i systemowo 
podchodzimy do wsparcia polskich rodzin, dlatego w ciągu ostatnich 12 
miesięcy od objęcia rządów wprowadziliśmy kolejne ważne i niezwykle potrzebne 
programy. Babciowe, które zapowiadaliśmy w kampanii wyborczej, czyli ˝Aktywny 
rodzic˝, to nawet 1500 zł na dziecko w wieku od 1 roku do 3 lat na 
organizację opieki nad dzieckiem przez babcię, dziadka, inną bliską osobę czy 
nianię. W ramach świadczenia ˝aktywnie w żłobku˝ przeznaczamy do 1,5 tys. zł 
na pokrycie kosztów związanych z pobytem dziecka w żłobku, klubie dziecięcym 
czy u dziennego opiekuna. Programem ˝Aktywny rodzic˝ objęte są wszystkie 
dzieci w wieku od 1 roku do 3 lat, stąd przygotowaliśmy także świadczenie 
˝aktywnie w domu˝, które zapewni 500 zł miesięcznie każdej osobie, która 
zdecyduje się samodzielnie zajmować się swoim dzieckiem i pozostać z nim w 
domu.
Na szeroką skalę budujemy nowe żłobki. Łącznie to ok. 102 tys. nowych miejsc 
opieki dla dzieci w wieku od 1 roku do 3 lat do końca 2026 r. Tylko w 2024 r. 
zgodnie z danymi, które właśnie otrzymaliśmy, utworzyliśmy nowe placówki 
opieki aż w 165 gminach, które do tej pory nie oferowały takiej formy 
wsparcia i były przez nas definiowane jako tzw. białe plamy, czyli miejsca, 
gdzie nie było opieki wczesnodziecięcej ani publicznej, ani prywatnej. 
Rodzice tak naprawdę nie mieli tam wyboru. W 165 gminach zmieniliśmy tę 
rzeczywistość. Rodzice mają możliwość oddania dziecka do opieki 
instytucjonalnej i dalej będziemy to rozwijać. Dla porównania nasi 
poprzednicy utworzyli nowe placówki w 2023 r. zaledwie w czterech gminach, 
które były białymi plamami. Szanowni państwo, w 2023 r. - cztery gminy, w 
2024 r. - 165 gmin. (Oklaski)
Od 1 stycznia 2026 r. w placówkach opieki nad najmłodszymi będą funkcjonowały 
jednolite standardy jakości opieki, aby każde dziecko niezależnie od miejsca 
zamieszkania, od zasobności portfela rodziców mogło rozwijać się tak samo, 
mieć takie same szanse na start i takie same możliwości rozwojowe. Pod koniec 
2024 r. ogłosiłam kolejne dwa programy wspierające rozwój opieki 
wczesnodziecięcej, czyli ˝Aktywne place zabaw˝ oraz ˝Aktywny dzienny opiekun 
w gminie 2025˝.
W budżecie na rok 2025 zabezpieczyliśmy rekordowe 170 mld zł na politykę 
społeczną. Wspieraliśmy, wspieramy i będziemy wspierać polskie rodziny, bo 
dla nas rodzina to nie jest slogan potrzebny do organizacji pikników 
rodzinnych, by promowali się tam politycy konkretnej partii. Dla nas rodzina 
to po prostu najlepsza inwestycja w rozwój naszego kraju. Bardzo dziękuję. 
(Oklaski)"
315,Urszula Rusecka,PiS,"Pani Marszałek! Wysoka Izbo! Pani Minister! Przedstawiam sprawozdanie Komisji 
Polityki Społecznej i Rodziny odnośnie do sprawozdania Rady Ministrów z 
realizacji ustawy o pomocy państwa w wychowywaniu dzieci w 2023 r., druk nr 
704. Marszałek Sejmu, po za zasięgnięciu opinii Prezydium Sejmu, skierował w 
dniu 8 października 2024 r. powyższe sprawozdanie do Komisji Polityki 
Społecznej i Rodziny w celu rozpatrzenia. Komisja Polityki Społecznej i 
Rodziny 20 listopada 2024 r. rozpatrzyła sprawozdanie z druku nr 704 i 
przeprowadziła dyskusję. Obowiązek przedstawienia przez Radę Ministrów 
powyższego sprawozdania Wysokiej Izbie wynika z art. 3 ustawy o pomocy 
państwa w wychowywaniu dzieci.
Wysoka Izbo! Szanowni Państwo! Ważny i wart przypomnienia jest fakt, chociaż 
tak bardzo oczywisty, że program ˝Rodzina 500+˝ został uruchomiony przez rząd 
Prawa i Sprawiedliwości od kwietnia 2016 r. To pierwszy po 1989 r., czyli po 
transformacji ustrojowej, powszechny program wsparcia finansowego polskich 
rodzin. Dzisiaj, po prawie 9 latach funkcjonowania programu, możemy 
powiedzieć, że jest to dobra inwestycja w rodzinę wychowującą dzieci. Nie 
trzeba być ekspertem od polityki społecznej, aby wiedzieć, że o ile koszty 
wychowania dzieci w dużej mierze ponoszą rodzice, to korzyści z wychowania 
tych dzieci są już odczuwalne przez całe społeczeństwo. Program ˝Rodzina 
500+˝ to program, dzięki któremu zmniejszają się nierówności w 
społeczeństwie.
Jak wskazała na posiedzeniu Komisji Polityki Społecznej i Rodziny pani 
minister, w 2023 r. wydatki z budżetu państwa na realizację programu ˝Rodzina 
500+˝ wyniosły 41 170 036 tys. zł. Proszę zobaczyć, jaka to jest przepaść w 
porównaniu z wydatkami z 2015 r., gdzie wydatki z budżetu państwa na rzecz 
rodziny wynosiły 1,78% krajowego produktu brutto, a Polska była w ogonie 
europejskich krajów pod względem wydatków na ten cel. Po wprowadzeniu, a 
później po rozszerzeniu w 2019 r. na każde dziecko programu ˝Rodzina 500+˝ 
uplasowaliśmy się w czołówce europejskich krajów pod względem wydatków na 
politykę prorodzinną. Dla przypomnienia, jeszcze w 2015 r., kiedy oddawaliśmy 
władzę, wydatki na politykę rodzinną wynosiły 37 mld zł, kiedy oddawaliśmy - 
prawie 120 mld zł. To jest przepaść.
Wysoka Izbo! Program ˝Rodzina 500+˝ to program, który stał się filarem 
finansowego wsparcia rodzin. Świadczenie wychowawcze funkcjonuje niezależnie 
od pozostałych świadczeń przysługujących rodzinom z dziećmi. Jego wartość nie 
jest wliczana do kryteriów dochodowych ograniczających uprawnienia do innych 
świadczeń rodzinnych, świadczeń z pomocy społecznej czy chociażby dodatków 
mieszkaniowych.
W 2023 r. do Zakładu Ubezpieczeń Społecznych złożono 5,3 mln wniosków o 
przyznanie świadczenia wychowawczego, które dotyczyły 8,1 mln dzieci. Analiza 
efektów wprowadzenia programu ˝Rodzina 500+˝ zawarta w rządowym przedłożeniu 
wyraźnie wskazuje, że na przestrzeni lat miało ono ogromny wpływ na 
ograniczenie ubóstwa wśród dzieci. Stopień zagrożenia ubóstwem lub 
wykluczeniem społecznym wśród dzieci w Polsce spadał najszybciej wśród 
wszystkich krajów Unii Europejskiej.
(Głos z sali: To jest sprawozdanie komisji? To jest wystąpienie partyjne.)
Panie pośle, to jest sprawozdanie, ponieważ ta dyskusja była na posiedzeniu 
Komisji Polityki Społecznej i Rodziny. Tutaj przytaczam słowa, które 
wypowiedziała pani minister na tym posiedzeniu, jak również jest to 
odzwierciedlenie tej dyskusji. Mam na to 15 minut zgodnie z regulaminem. 
Proszę się nauczyć.
Wysoka Izbo! Bieda najczęściej mieszkała na wsi właśnie za czasów, kiedy 
rządziliście, w małych miastach, w rodzinach wielodzietnych. I to udało się 
zmienić. Chociaż, jak czytamy w sprawozdaniu, z uwagi na wysoką inflację w 
2022 r. nastąpił wzrost ubóstwa, stopniowo następowało jego obniżenie w 2023 
r. Jeśli chodzi o gwałtowny wzrost inflacji - o czym zapomina Platforma 
Obywatelska, bo wtedy kiedy wyście rządzili (Gwar na sali, dzwonek), nie było 
takiej sytuacji - była zła sytuacja geopolityczna spowodowana wojną za naszą 
wschodnią granicą, wojną na Ukrainie, skutkami pomocy dla osób, które 
uciekały z terenów wojennych, i skutkami spowodowanymi pandemią COVID-19. W 
związku z powyższym wzrastały ceny energii elektrycznej oraz paliw.
Podniesienie kwoty świadczenia z 500 zł do 800 zł na każde dziecko od 1 
stycznia 2024 r. wprowadzone zostało ustawą z 7 lipca 2023 r. przez rząd 
Prawa i Sprawiedliwości. Wiem, że pani minister chciała o tym mówić i pewnie 
będzie mówiła o tym w przyszłym roku. Ale warto przypomnieć i podkreślić, że 
to rząd Prawa i Sprawiedliwości podniósł świadczenie z 500 zł do 800 zł i 
właśnie dlatego podniósł, żeby przeciwdziałać skutkom inflacji. Efekty tej 
zmiany będą prawdopodobnie, tak jak już powiedziałam, widoczne w sprawozdaniu 
za 2024 r. Dlaczego nie wprowadziliśmy tego wcześniej, dlaczego ta debata? 
Byłam wtedy sprawozdawcą tej ustawy - przy pustej sali, przy prawie 
nieobecności Platformy Obywatelskiej. Zostało to podniesione dopiero od 
stycznia 2024 r., dlatego że mieliśmy wcześniej, tak jak już powiedziałam, 
trudną sytuację geopolityczną.
Wysoka Izbo! Cieszy, że dzisiaj program ˝Rodzina 800+˝ jest dobrze odbierany 
i oceniany i ma wielu zwolenników, i bardzo cieszą słowa pani minister z 
Platformy Obywatelskiej, która powiedziała, że ten program nie zostanie 
zabrany, zmniejszony, odebrany, dlatego że to jest bardzo ważny program. Ale 
dokładnie pamiętam debatę, kiedy był wprowadzany. Lewica wtedy nie głosowała, 
Platforma wstrzymała się od głosu, była wtedy jeszcze Nowoczesna, która też 
nie głosowała.
(Poseł Joanna Frydrych: Tego nie było, pani poseł, na posiedzeniu komisji.)
W związku z tym Platforma nie poparła tego programu. Podobnie było podczas 
debaty w 2023 r., kiedy to rząd Prawa i Sprawiedliwości wprowadzał zmiany, 
które miały na celu podniesienie kwoty z 500+ do 800+. Mówiono, że skutkiem 
tego programu będzie dezaktywizacja zawodowa kobiet. Przypomnę, że kiedy ten 
program był wprowadzany, mówiło się, że kobiety będą masowo rezygnować z 
pracy. Tak się nie stało. Jak możemy przeczytać w sprawozdaniu za 2023 r., 
program nie tylko nie spowodował bierności zawodowej kobiet, ale przeciwnie, 
przyczynił się do rekordowego wzrostu zatrudnienia kobiet, wzrostu ich 
aktywności zawodowej. Program pomógł kobietom wejść na rynek pracy - tym, 
które wcześniej nie miały takich możliwości. Mamy obecnie w Polsce jedną z 
najniższych w Europie luk płacowych między kobietami a mężczyznami.
(Poseł Joanna Frydrych: Tego też nie było na posiedzeniu komisji.)
Wysoka Izbo! Wpływ programu ˝Rodzina 800+˝ na dzietność wymaga bardziej 
pogłębionej analizy. Dzietności nie należy mylić z liczbą urodzeń.
(Poseł Joanna Frydrych: To wystąpienie klubowe.)
Liczba urodzeń w Polsce maleje, dlatego że dramatycznie maleje liczba kobiet, 
których wiek pozwala na urodzenie dziecka. W sprawozdaniu czytamy: Pomimo 
spadku liczby urodzeń ogółem oraz zmniejszenia się populacji kobiet w wieku 
rozrodczym w latach 2015-2023 zaobserwowano wzrost liczby urodzeń trzecich i 
kolejnych dzieci. W 2023 r. jako trzecie lub kolejne dziecko urodziło się 
60,2 tys. dzieci, co oznacza wzrost o 10% w stosunku do 2015 r. W przypadku 
czwartych bądź kolejnych urodzeń w 2023 r. było to 19,4 tys. dzieci, czyli o 
24% więcej niż w 2015 r. Spośród wszystkich urodzeń w 2023 r. urodzenie 
trzeciego i kolejnego dziecka to aż 22% wszystkich urodzeń w tym roku, a 
urodzenie czwartego i kolejnego dziecka to 7,1% wszystkich urodzeń. Dla 
porównania: w 2015 r. odsetek urodzeń dzieci w rodzinach wielodzietnych był 
znacznie niższy. Trzeba również podkreślić, że niska dzietność nie jest 
zjawiskiem charakterystycznym wyłącznie dla Polski. W Europie, nawet w 
krajach o dzietności relatywnie wysokiej w porównaniu z innymi krajami 
Starego Kontynentu, współczynnik dzietności kształtuje się poniżej poziomu 
zastępowalności pokoleń.
Wysoka Izbo! To rząd Prawa i Sprawiedliwości jako pierwszy po transformacji 
ustrojowej opracował strategię demograficzną. Naukowcy od wielu lat, w 
zasadzie od lat 90., apelowali do kolejnych rządów, aby rzetelnie przyjrzeć 
się sytuacji demograficznej i wprowadzić strategię demograficzną. Tę 
strategię wprowadził rząd Prawa i Sprawiedliwości, a program ˝Rodzina 500+˝ 
to poważny krok do tego, aby sytuacja demograficzna się zmieniała. Oczywiście 
potrzebne są inne działania i te działania rząd Prawa i Sprawiedliwości 
wprowadzał. Dzisiaj skupiamy się na sprawozdaniu z programu ˝Rodzina 800+˝, 
nie będę zatem mówiła o żłobkach, natomiast w 2015 r., przypomnę, mieliśmy 3 
tys. takich placówek, a już w roku 2022 - ponad 8 tys.
Pani Minister! Kiedy oddawaliście rządy w 2015 r., środki przeznaczane na 
program ˝Maluch+˝ to było ok. 150 mln zł, my podnieśliśmy to do 450 mln zł, a 
w roku 2023 to były już bardzo duże kwoty, bo 5,5 mld zł. Stąd efekt, że 
samorządy wreszcie mają środki na ˝Maluch+˝, zamykają białe plany i tworzą 
programy dla dzieci i opiekę dla dzieci do lat 3.
Szanowni Państwo! Jeszcze raz podkreślę. Program ˝Rodzina 500+˝, ˝Rodzina 
800+˝, wprowadzony przez rząd Prawa i Sprawiedliwości, to bardzo dobry, 
przełomowy, historyczny program, którego w Polsce nie było. To rząd Prawa i 
Sprawiedliwości wprowadził ten program przy sprzeciwie ówczesnej opozycji. 
Skutki tego programu odczuwalne są...
(Poseł Zbigniew Sosnowski: Nieprawda.)
Poza PSL-em, przepraszam, poza PSL-em, natomiast Platforma się wstrzymała. 
Bardzo cieszy stanowisko - myślę, że jest to stanowisko koalicji rządzącej - 
że ten program zostanie w takim kształcie, w jakim został wprowadzony, że nie 
będzie uzależniony od dochodów, uzależniony od tego, czy rodzic pracuje, czy 
nie pracuje. To są środki, które przede wszystkim napędzają również polską 
gospodarkę i o tym należy pamiętać. W związku z powyższym rekomendacja 
Komisji Polityki Społecznej i Rodziny jest taka, aby Wysoka Izba raczyła to 
sprawozdanie przyjąć. Dziękuję bardzo. (Oklaski)"
30,Bożena Borys-Szopa,PiS,"Szanowna Pani Marszałek! Wysoki Sejmie! Pani Minister! Z wielką dumą i 
ogromną przyjemnością przedstawiam stanowisko klubu Prawo i Sprawiedliwość 
odnośnie do sprawozdania Rady Ministrów z realizacji ustawy o pomocy państwa 
w wychowaniu dzieci w roku 2023 wraz ze stanowiskiem komisji, stosowne druki 
mają nr 704 i nr 790.
W 2016 r. rząd Zjednoczonej Prawicy skierował politykę społeczną na zupełnie 
nowy kierunek. Postanowiliśmy zainwestować w rodzinę, której nadaliśmy 
priorytet. Sprawiliśmy, że stanęła ona w centrum działań rządu, jednocześnie 
polityka rodzinna przestała być utożsamiana z pomocą socjalną.
Program ˝Rodzina 500+˝ to jeden z flagowych programów naszego rządu i 
pierwszy od czasów transformacji ustrojowej program, który wyraźnie akcentuje 
konieczność inwestycji w rodzinę. Całkowicie zmieniliśmy dotychczasowe 
określenie roli państwa w kształtowaniu polityki rodzinnej. Cytuję: Polityka 
rodzinna, traktowana jako inwestycja w rodzinę, jest fundamentem silnego 
państwa opartego na kapitale ludzkim. Jej istotą jest tworzenie godnych 
warunków do zakładania rodzin oraz wychowywania dzieci. To pierwsze zdanie ze 
sprawozdania obecnej Rady Ministrów skierowanego do Sejmu, a podpisanego 
przez Donalda Tuska.
To nas bardzo cieszy, że po blisko 9 latach działającego programu ˝Rodzina 
500+˝ dostrzegliście państwo z koalicji 13 grudnia wagę i wartość 
wprowadzonej przez rząd Zjednoczonej Prawicy polityki wspierania polskich 
rodzin. Cieszy tym bardziej, że w lutym 2016 nie poparliście państwo tej 
ustawy. To program, o który musieliśmy walczyć. Dobrze pamiętam mity, które 
tworzyliście wokół programu i jego rzekomo negatywnych skutków. Bardzo się 
cieszę, że ten spór o przyszłość Polski wygrała polska rodzina i po latach 
przyznaliście nam państwo rację.
Od 1 lipca 2019 r. rozszerzyliśmy go na każde dziecko zarówno pierwsze, jak i 
jedyne, a 7 lipca 2023 r. zmieniliśmy wysokość tego świadczenia do 800 zł z 
datą wejścia w życie od 1 stycznia 2024 r. Takie są fakty. To Prawo i 
Sprawiedliwość od początku jest twórcą tego programu.
Z przedstawionego sprawozdania za 2023 r. wynika, że złożono 5300 tys. 
wniosków, które dotyczyły 8100 tys. dzieci. Wydatki z budżetu państwa na 
realizację wynosiły prawie 42 mld zł. Od początku istnienia programu do końca 
ubiegłego roku na konto rodziny z jednym dzieckiem wpłynęło 56 100 zł, z 
dwójką dzieci - 112 200 zł, a rodziny z czwórką dzieci otrzymały 224 tys. zł. 
Te kwoty mówią same za siebie i jestem przekonana, że zostały bardzo dobrze 
spożytkowane.
Tak rozumiana polityka rodzinna jest bardzo dobrze oceniana przez Polaków i 
chcę wierzyć, że będzie kontynuowana, bo przecież nic, co dane, nie będzie 
odebrane. I niech tak się stanie. Klub Parlamentarny Prawo i Sprawiedliwość 
pozytywnie ocenia sprawozdanie i jest za jego przyjęciem. Dziękuję bardzo. 
(Oklaski)"
82,Joanna Frydrych,KO,"Dziękuję. Pani Marszałek! Szanowna Pani Minister! Wysoka Izbo! W imieniu 
Klubu Parlamentarnego Koalicja Obywatelska mam przyjemność przedstawić 
stanowisko klubu w sprawie sprawozdania Rady Ministrów z realizacji ustawy o 
pomocy państwa w wychowywaniu dzieci w 2023 r. wraz ze stanowiskiem Komisji 
Polityki Społecznej i Rodziny, zawarte w drukach nr 704 i 790.
Szanowni Państwo! Program ˝Rodzina 500+˝ został wprowadzony w Polsce w 2016 
r. Miał na celu wsparcie rodzin poprzez comiesięczne świadczenia na dzieci. 
Sztandarowym celem tego programu miał być wzrost liczby urodzeń. Program miał 
być zachętą dla rodzin do posiadania większej liczby dzieci. Po wprowadzeniu 
programu ˝Rodzina 500+˝ zaobserwowano krótkotrwały wzrost liczby urodzeń. W 
2017 r. liczba urodzeń wzrosła o 20 tys. w porównaniu do 2016 r. W tym 
miejscu należy również zauważyć i przypomnieć, że rząd Platformy 
Obywatelskiej i PSL wprowadził od stycznia 2016 r. świadczenie w wysokości 1 
tys. zł miesięcznie przysługujące przez okres 1 roku z tytułu urodzenia 
dziecka dla rodziców, którzy nie mają prawa do urlopu rodzicielskiego. 
Świadczenie to przysługuje m.in. bezrobotnym, studentom, rolnikom oraz osobom 
zatrudnionym na umowę o dzieło. Ponadto kobiety urodzone w latach 80., z tych 
roczników, osiągnęły wiek 30-35 lat, co statystycznie jest momentem, gdy 
wiele kobiet decyduje się na urodzenie dzieci. Dla wielu kobiet z wyżu 
demograficznego wiek 30 lat i więcej mógł być momentem, w którym zaczęły 
realizować swoje plany związane z powiększaniem rodziny. Wnioskować możemy, 
że wzrost liczby urodzeń w 2017 r. był efektem złożonego splotu 
demograficznego, jak również polityki dwóch rządów.
W późniejszych latach obserwujemy już duże tempo spadku urodzeń. W 2023 r. 
liczba urodzeń spadła do rekordowo niskiego poziomu. W 2023 r. urodziło się 
272 tys. dzieci. Dla zobrazowania, w 2022 r. liczba ta wynosiła 305 tys. 
Wskaźnik dzietności, czyli liczba dzieci przypadających na jedną kobietę, 
nadal oscyluje wokół 1,4-1,5, co nie wystarcza jeśli chodzi o zastępowalność 
pokoleń.
Niestety, co do realizacji podstawowego celu, jakim był wzrost liczby 
urodzeń, zabrakło kompleksowego podejścia. Eksperci wskazują, że program nie 
rozwiązuje strukturalnych problemów związanych z niską dzietnością, takich 
jak: brak mieszkań, niewystarczające wsparcie dla pracujących rodziców, 
dostęp do żłobków i przedszkoli czy trudności w godzeniu pracy z wychowaniem 
dzieci. Tego akurat zabrakło.
Na szczęście 15 października 2023 r. wybory wygrała koalicja demokratyczna. 
Obecny rząd podchodzi kompleksowo i już funkcjonuje program ˝Aktywny rodzic˝, 
który wspiera rodziny w łączeniu aktywności zawodowej z wychowywaniem dzieci, 
jak również zapewnia systematyczny wzrost liczby miejsc żłobkowych. 
Przypomnę, że rodzicowi, który decyduje się na powrót do pracy po urodzeniu 
dziecka, przysługuje kwota 1500 zł miesięcznie na zapewnienie opieki dla 
dziecka.
Program ˝Rodzina 500+˝ tylko w pierwszych latach przyczynił się do 
zmniejszenia ubóstwa wśród dzieci. Według Głównego Urzędu Statystycznego 
zaobserwowano spadek wskaźnika skrajnego ubóstwa.
Szanowni Państwo! 2023 r. to ostatni rok rządów PiS i to właśnie rok biedy 
wśród Polaków. Ostatni raport wskazuje, że ubóstwo w 2023 r. wzrosło do 6,6%, 
co oznacza, że co 15. Polak żyje w skrajnej biedzie. Oznacza to, że aż 2,5 
mln Polek i Polaków żyje poniżej minimum egzystencji, a to z kolei oznacza, 
że konsumpcja poniżej tego poziomu zagraża ich zdrowiu i życiu. Drastycznie 
nastąpił wzrost skrajnego ubóstwa wśród dzieci z 5,7% w 2022 r. do aż 7,6% w 
2023 r., a o 54% wzrosła bezdomność wśród dzieci. I to rok, drodzy państwo, 
PiS-u.
Przez 7 lat funkcjonowania tego programu, pomimo ogromnej inflacji i 
drastycznego wzrostu kosztów życia Polaków, rząd PiS niestety nie waloryzował 
tej kwoty. Dopiero od stycznia 2024 r. kwotę 500 zł miesięcznie podnieśliśmy 
do 800 zł. Program 500+ przyczynił się również do spadku aktywności zawodowej 
wśród kobiet. Niektóre raporty (Dzwonek) wskazują, że tuż po wprowadzeniu 
tego programu zrezygnowało z pracy lub z poszukiwania pracy ok. 100 tys. 
kobiet.
Reasumując: cel programu ˝Rodzina 500+˝ związany z poprawą dzietności nie 
został osiągnięty, jedynie było to wsparcie finansowe dla rodzin, które jest 
potrzebne. I w tym miejscu zwrócę się do polityków PiS-u z apelem: 
Przestańcie w końcu kłamać, manipulować i straszyć Polaków, że ktokolwiek ten 
program zabierze. (Oklaski) Zapewniam, i zapewniła już pani minister 
Aleksandra Gajewska, że programowi nie zagraża nic, program będzie 
funkcjonował i środki z programu będą wypłacane, a ponadto jest to już kwota 
800 zł miesięcznie.
Pani Marszałek! Wysoka Izbo! W imieniu Klubu Parlamentarnego Koalicja 
Obywatelska wnoszę o przyjęcie sprawozdania Rady Ministrów z realizacji 
ustawy o pomocy państwa w wychowywaniu dzieci w 2023 r. Bardzo dziękuję. 
(Oklaski)"
264,Maja Ewa Nowak,Polska2050-TD,"Szanowna Pani Marszałek! Pani Minister! Wysoka Izbo! Jednym z głównych celów 
programów pomocowych, takich jak 500+, było wsparcie rodzin w wychowywaniu 
dzieci, a także stymulowanie wzrostu dzietności. Choć program w pierwszym 
okresie funkcjonowania przyniósł znaczną poprawę sytuacji materialnej wielu 
polskich rodzin, to wciąż nie udało się zrealizować jego głównego celu - 
znaczącego wzrostu liczby urodzeń w Polsce. Fakty są nieubłagane. Mimo 
wsparcia, polska dzietność pozostaje na poziomie zagrażającym stabilności 
demograficznej kraju.
Warto jednak zauważyć, że programy, takie jak 500+, nie mogą być oceniane 
jedynie przez pryzmat wskaźników demograficznych. Jeśli spojrzymy szerzej na 
wpływ tego programu, to dostrzeżemy szereg pozytywnych efektów, które przede 
wszystkim miały, ale też mają realne znaczenie dla codziennego życia Polaków. 
Przede wszystkim, zwłaszcza w początkach funkcjonowania, 500+ przyczyniło się 
do poprawy sytuacji materialnej rodzin, szczególnie tych o niższych 
dochodach. Dzięki tej pomocy wiele dzieci zyskało dostęp do lepszej jakości 
edukacji i dodatkowych zajęć pozalekcyjnych. Mamy do czynienia z widocznie 
lepszym wyposażeniem uczniów w szkołach i przedszkolach - nowe podręczniki, 
sprzęt edukacyjny - ale też z możliwością uczestnictwa w różnych formach 
edukacji, które wcześniej były poza zasięgiem wielu rodzin.
Niemniej jednak musimy zwrócić uwagę na wyzwania, które wiążą się z 
realizacją polityki prorodzinnej. Musimy być świadomi, że same transfery 
finansowe nie wystarczą, by zmienić trend demograficzny, co widać m.in. po 
programie 500+. Warto też pamiętać, że dzietność zależy od wielu czynników: 
polityki mieszkaniowej, dostępności opieki nad dziećmi, jakości edukacji czy 
ogólnych warunków życia. Programy takie jak 500+ muszą być tylko częścią 
szerszej polityki, która obejmuje wszystkie te obszary. Choć 500+ na pewno 
nie rozwiązuje wszystkich problemów demograficznych, to pozostaje jednym z 
elementów wspierających rodzinę w jej funkcjonowaniu. W dalszym ciągu 
powinniśmy dążyć do tego, by programy wsparcia rodzin były spójne i 
kompleksowe oraz odpowiadały na rzeczywiste potrzeby społeczne - co ma 
miejsce obecnie. Programy wsparcia trzeba kontynuować, jednocześnie 
uwzględniając nie tylko pomoc finansową, ale też inwestycje w rozwój 
infrastruktury, edukację oraz opiekę nad dziećmi. Naszym zadaniem 
długofalowym jest taka organizacja systemu wsparcia, aby każda polska rodzina 
miała szansę na godne życie, a nie tylko przeżycie. Dziękuję. (Oklaski)"
164,Agnieszka Maria Kłopotek,PSL-TD,"Szanowna Pani Marszałek! Pani Minister! Wysoka Izbo! Mam przyjemność w 
imieniu Klubu Parlamentarnego Polskie Stronnictwo Ludowe - Trzecia Droga 
zabrać głos w sprawie sprawozdania Rady Ministrów z realizacji ustawy z dnia 
4 lutego 2011 r. o opiece nad dziećmi w 2023 r. wraz ze stanowiskiem komisji.
Niniejsze sprawozdanie, będące realizacją obowiązku wynikającego z przepisu 
art. 3 ustawy z dnia 11 lutego 2016 r. o pomocy państwa w wychowywaniu 
dzieci, obejmuje rok 2023. Klub Parlamentarny Polskie Stronnictwo Ludowe z 
uwagą zapoznał się ze sprawozdaniem Rady Ministrów dotyczącym realizacji 
ustawy o pomocy państwa w wychowywaniu dzieci w roku 2023, w szczególności w 
zakresie programów socjalnych, takich jak ˝Rodzina 500+˝, ˝Dobry start˝ czy 
inne inicjatywy wspierające polskie rodziny. Doceniamy każde zaangażowanie 
państwa w realizację polityki społecznej, która wspiera rodziny wychowujące 
dzieci, a także przeciwdziała ubóstwu i wykluczeniu społecznemu. Programy 
takie jak ˝Rodzina 500+˝, a następnie 800+ stały się elementem budżetu wielu 
gospodarstw domowych, poprawiając ich sytuację finansową i zwiększając 
poczucie bezpieczeństwa.
Od lipca 2019 r. świadczenie wychowawcze miało charakter powszechny i 
przysługiwało na każde dziecko do ukończenia przez nie 18. roku życia, 
niezależnie od dochodu rodziny. Jest to kwota wolna od podatku dochodowego od 
osób fizycznych i składek na ubezpieczenie społeczne oraz ubezpieczenie 
zdrowotne. Od 1 stycznia 2024 r. kwota ta została podniesiona do 800 zł. W 
roku 2023 przeciętna liczba dzieci uprawnionych do świadczenia wyniosła ok. 
6,9 mln, w tym 51 400 dzieci w rodzinach zastępczych. Świadczenie wychowawcze 
realizowane w ramach programu ˝Rodzina 500+˝ przysługuje: rodzicom; 
opiekunowi prawnemu; opiekunowi faktycznemu dziecka, tzn. osobie faktycznie 
opiekującej się dzieckiem, jeżeli wystąpiła do sądu opiekuńczego z wnioskiem 
o przysposobienie dziecka; dyrektorowi domu pomocy społecznej; osobom 
sprawującym pieczę zastępczą, tj. rodzinom zastępczym, osobom prowadzącym 
rodzinny dom dziecka, a także dyrektorom placówek opiekuńczo-wychowawczych, 
regionalnych placówek opiekuńczo-terapeutycznych oraz interwencyjnych 
ośrodków preadopcyjnych - na dzieci, które nie ukończyły 18. roku życia.
Niestety program, który był pilotażowym programem Prawa i Sprawiedliwości 
mającym poprawić dzietność, nie przyczynił się do wzrostu liczby urodzeń. W 
roku 2023 r. wydatki z budżetu państwa na realizację tego programu to kwota 
ponad 41 790 036 tys. zł.
Klub Polskiego Stronnictwa Ludowego chce zwrócić uwagę na kilka kluczowych 
kwestii, które wymagają dalszej analizy i działań.
Brakuje dostatecznej efektywności w osiągnięciu celów demograficznych. 
Program ˝Rodzina 500+˝ miał być jednym z elementów polityki prorodzinnej 
wpływających na wzrost liczby urodzeń. Niestety wskaźniki demograficzne nie 
uległy istotnej poprawie, a prognozy demograficzne nadal są bardzo 
niepokojące. Należy przeanalizować, czy sam transfer finansowy wystarczy, czy 
konieczne są dodatkowe działania, takie jak zwiększenie dostępu do żłobków i 
przedszkoli oraz elastyczne formy pracy dla rodziców. W ciągu 25 lat wartość 
współczynnika dzietności w Polsce kształtowała się na poziomie między 
1,2-1,3, natomiast w ubiegłym roku, 2023 r., wartość współczynnika była 
rekordowo niska - 1,17. Należy podkreślić, że niska dzietność nie jest 
zjawiskiem charakterystycznym wyłącznie dla Polski.
Jednocześnie obserwujemy, że rosnące koszty realizacji programów socjalnych 
znacznie obciążają budżet państwa. Dobrze byłoby przeprowadzić ocenę 
skuteczności wydatkowanych środków i poszukać bardziej zrównoważonych 
rozwiązań, które nie będą generowały nadmiernego długu publicznego.
Dostrzegamy również niedostateczne wsparcie na obszarach wiejskich i w 
mniejszych miejscowościach. W naszym przekonaniu szczególną uwagę należy 
poświęcić rodzinom z obszarów wiejskich, gdzie dostęp do usług publicznych, 
takich jak edukacja, ochrona zdrowia czy transport, jest ograniczony. Pomoc 
finansowa jest ważna, ale konieczne są również inwestycje w infrastrukturę i 
rozwój lokalny, które przyczynią się do poprawy jakości życia. Należy 
pamiętać, że polityka socjalna to nie tylko świadczenia pieniężne. 
Potrzebujemy w Polsce kompleksowego podejścia, które łączy wsparcie finansowe 
i inwestycje w usługi publiczne, rozwój edukacji i ochrony zdrowia oraz 
promowanie równowagi między życiem zawodowym a rodzinnym.
W związku z powyższym klub Polskiego Stronnictwa Ludowego wnosi o 
przeprowadzenie dogłębnej analizy skuteczności programów socjalnych, 
opracowanie długoterminowej strategii demograficznej i zwiększenie inwestycji 
w usługi publiczne i infrastrukturę, szczególnie na terenach wiejskich. 
Podkreślamy, że Polskie Stronnictwo Ludowe zawsze będzie wspierało 
rozwiązania (Dzwonek), które przyczyniają się do poprawy jakości życia 
polskich rodzin. Jednocześnie będziemy pilnować racjonalnego gospodarowania 
środkami publicznymi i zwiększania efektywności działań państwa. Dziękuję 
bardzo. (Oklaski)"
296,Grzegorz Płaczek,Konfederacja,"Szanowna Pani Marszałek! Wysoka Izbo! Koszt realizacji programu 500+, który 
został wprowadzony dokładnie 1 kwietnia 2016 r., w 2023 r. wyniósł ponad 41 
mld zł. Po dojściu do władzy w 2023 r. Koalicja Obywatelska poparła 
podniesienie świadczenia z 500 zł do 800 zł, pomimo że w 2016 r. pan Grzegorz 
Schetyna podkreślał, że program 500+ jest niesprawiedliwy, ponieważ nie 
różnicuje sytuacji materialnej rodzin. Pan Borys Budka krytykował źródła 
finansowania programu, wskazując na ryzyko dla stabilności budżetu państwa. 
Pan Janusz Lewandowski sugerował, że 500+ może demotywować do pracy, 
szczególnie w rodzinach o niższych dochodach. Pani Paulina Hennig-Kloska 
wypowiadała się na temat programu 500+ tak: Nie zgadzamy się, by w taki 
sposób realizować politykę prorodzinną. Byłoby najlepiej, gdyby program 
˝Rodzina 500+˝ nie był realizowany. Pan Ryszard Petru przestrzegał, że ludzie 
przez 500+ stracą pracę, bo to spowoduje podwyżkę podatków. Pan Donald Tusk, 
premier, grzmiał, że nie wystarczy zabrać pieniędzy z podatków i rozdać ich 
ludziom, żeby Polki i Polacy chcieli założyć rodziny i mieć sporo dzieci. Pan 
Rafał Trzaskowski, kandydat na prezydenta z ramienia Koalicji Obywatelskiej, 
publicznie głosił, że program 500+ wywoła katastrofę budżetową. Pan Jan 
Grabiec z Platformy Obywatelskiej podkreślał, że Platforma w kolejnej 
kadencji Sejmu będzie chciała się zająć problemem pt. Czy się stoi, czy się 
leży, 500+ się należy. 500+ sprawia, że trwale bezrobotni rodzice nie 
podejmują pracy, bo korzystają z dodatku. Pan Sławomir Neumann grzmiał, że 
program 500+ będzie powiązany z pracą, aby nie był programem socjalnym, tylko 
był prodemograficzny. Z programu będą mogły korzystać te rodziny, w których 
chociaż jedna osoba pracuje lub poszukuje pracy, jeśli nie pracuje. Pan Adam 
Szłapka zapowiadał, że Koalicja Obywatelska zlikwiduje program 500+ i powoła 
lepszy program ˝Aktywna rodzina˝, który nie wyklucza kobiet z rynku pracy, 
który będzie dawał szansę przede wszystkim tym osobom, które pracują.
Wobec tych faktów mógłbym się oczywiście szczegółowo odnieść do uprawnień do 
świadczeń czy omawianego dziś przez Sejm sprawozdania Rady Ministrów z 
realizacji ustawy dotyczącej programu 500+ w 2023 r. Pytanie: Po co? 
Ministerstwo Rodziny, Pracy i Polityki Społecznej w sprawozdaniu Rady 
Ministrów z realizacji ustawy o pomocy państwa w wychowywaniu dzieci, czyli 
de facto z realizacji programu 500+ w 2023 r., i tak napisze, co chce, aby 
wyborca usłyszał. Jak wierzyć sprawozdaniu wobec tak oczywistej w ostatnich 
latach hipokryzji polityków obecnej koalicji rządzącej? Zamiast tworzyć 
kolejne raporty i sprawozdania, czas zastanowić się nad tym, jak realnie i 
długofalowo skutecznie pomagać polskim rodzinom i obniżyć ich koszty życia. 
Samo świadczenie finansowe, poza doraźnym, ważnym wsparciem dla rodzin, nie 
wystarcza. Wkrótce nawet program 1000+ nie wystarczy, żeby rodziny mogły 
normalnie egzystować, nie mówiąc już o tym, żeby mogły w godnych warunkach 
wychowywać dzieci i myśleć o poprawie demografii w Polsce. (Oklaski)"
484,Marta Stożek,Razem,"Szanowna Pani Marszałkini! Wysoka Izbo! Wsparcie rodzin w postaci programu 
˝Rodzina 500+˝, a obecnie ˝Rodzina 800+˝ to jeden z ważniejszych programów 
społecznych wprowadzonych w Polsce. Wiele już usłyszeliśmy na temat 
pozytywnych skutków, które spowodował. Cieszymy się, że jest on kontynuowany, 
jednak jako koło parlamentarne Razem wyczekujemy na sprawozdanie o pomocy 
państwa w wychowaniu dzieci za rok 2024. Ponieważ podczas minionego roku 
zgłosiło się do mnie również wielu rodziców dzieci żłobkowych, skarżąc się na 
horrendalne podwyżki cen żłobków, często zmuszające ich do wnioskowania o 
wsparcie z programu ˝Aktywny rodzic˝ i często przekraczających wysokość tego 
wsparcia, będę prosić ministerstwo o informacje m.in. o skali tych podwyżek, 
ponieważ takie zgłoszenia dotyczyły wielu miejscowości i miast w Polsce. 
Sprawia to wrażenie, że dużo sensowniejsze, bo tańsze i łatwiejsze dla 
rodziców, byłoby po prostu bezpośrednie dofinansowanie żłobków. Programy 
wsparcia rodzin należą do istotniejszych w polityce społecznej państwa, 
dlatego cieszy nas, że możemy pracować nad ich rozwojem i oceną skutków 
wprowadzonych rozwiązań. Dziękuję."
216,Grzegorz Lorek,PiS,"Dziękuję.
Pani Marszałek! Panie Ministrze! Wysoka Izbo! Zjednoczona Prawica poczyniła 
wręcz milowe kroki dla rodziny, ale mamy ciągle nowe wyzwanie. 1/3 Polaków 
mieszka u rodziny. Jeśli zabierze się już przyznane wsparcie, to na pewno nie 
będzie lepiej. Następna kwestia, nad którą jest dyskusja, od lat jako 
samorządowiec też ją podnoszę: Czy nie przydałaby się reforma ośrodków pomocy 
społecznej? Te ośrodki tak naprawdę stworzono w latach 90. i działają one w 
oparciu o przepisy, system dosłownie z minionej epoki gospodarczej, a przede 
wszystkim chodzi tu o funkcjonowanie i pewien tryb pracy. Czy nie należałoby 
się temu przyjrzeć i przereformować to? Myślę, że zapraszanie wielu 
aktywistów do tego przydałoby się i miało lepszy efekt w zakresie wspierania 
rodzin. Dziękuję. (Oklaski)"
372,Henryk Szopiński,KO,"Szanowna Pani Marszałek! Pani Minister! Wysoka Izbo! Zawsze byłem i będę za 
wsparciem polskich rodzin, szczególnie tych o niższych dochodach i rodzin 
wielodzietnych. Trochę martwi mnie mała racjonalność wydatkowania środków 
budżetowych, ponieważ zawsze byłem za tym, żeby nie dawać tylko za sam fakt 
posiadania dzieci, ale żeby te kryteria były bardziej - nie chcę powiedzieć: 
skomplikowane - doprecyzowane, tak żeby wspomagać rodziny rzeczywiście 
najbardziej potrzebujące.
I tutaj mam pytanie do pani minister. W 2023 r. do ZUS złożono 5,3 mln 
wniosków o przyznanie świadczenia wychowawczego w ramach programu 500+, które 
dotyczyły 8,1 mln dzieci. Pytanie: Czy znana jest liczba uprawnionych do 
świadczenia rodzin, które nie złożyły wniosku? Mogły nie złożyć z różnych 
powodów, być może z powodu dobrej sytuacji materialnej. I jaka jest liczba 
dzieci (Dzwonek), które z tego względu nie zostały objęte tym świadczeniem? 
Dziękuję bardzo."
379,Łukasz Ściebiorowski,KO,"Dziękuję.
Pani Marszałek! Pani Minister! Wysoka Izbo! Pochylając się nad sprawozdaniem 
Rady Ministrów z realizacji ustawy o pomocy państwa w wychowywaniu dzieci w 
2023 r., należy zauważyć, że program ˝Rodzina 500+˝ był ważnym krokiem w 
polityce społecznej, który pozwolił wielu rodzinom złagodzić trudności 
finansowe, jednak od początku było jasne, że sama pomoc finansowa to za mało. 
Dlatego wprowadzenie waloryzacji do kwoty 800 zł było niezbędne, by program 
odpowiadał rosnącym kosztom życia. Jednocześnie warto zwrócić uwagę na wyniki 
badań, które jasno pokazują, że świadczenie 500+ nie wpłynęło znacząco na 
zwiększenie dzietności. Oznacza to, że czynnik finansowy nie jest kluczowym 
rozwiązaniem problemu spadku liczby urodzeń w Polsce.
Aby przeciwdziałać kryzysowi demograficznemu, musimy stworzyć kompleksową 
politykę prorodzinną. Wprowadzony w roku 2024 program ˝Aktywny rodzic˝, który 
łączy wsparcie finansowe z ułatwieniami w godzeniu pracy zawodowej i 
obowiązków rodzinnych, a także skutkuje tworzeniem nowych miejsc w żłobkach, 
jest krokiem we właściwym kierunku, pani minister. (Dzwonek) Kluczowe jest 
również zapewnienie wysokiej jakości opieki żłobkowej, przedszkolnej i 
szkolnej oraz wsparcie i umożliwienie realizacji pasji i zainteresowań, w tym 
sportowych, kulturalnych, młodych ludzi, dzieci. Nie możemy jednak zapominać 
o coraz poważniejszych kryzysach, z jakimi zmagają się rodziny, a także 
dzieci i młodzież.
Pani marszałek, jeszcze dwa zdania.
Pandemia, problemy społeczne czy presja ekonomiczna wywołały wzrost problemów 
emocjonalnych i psychologicznych.
Wicemarszałek Monika Wielichowska:
Dziękuję bardzo.
Poseł Łukasz Ściebiorowski:
Dlatego konieczne jest znaczne zwiększenie dostępności pomocy 
psychologiczno-pedagogicznej zarówno dla dzieci, jak i rodziców, by stworzyć 
stabilne środowisko wychowawcze dla przyszłych pokoleń. Dziękuję bardzo."
308,Renata Rak,KO,"Pani Marszałek! Pani Minister! Wysoka Izbo! Polityka rodzinna jest 
fundamentem silnego państwa. Priorytetem jest tworzenie godnych warunków do 
zakładania rodzin i wychowywania dzieci. Program ˝Rodzina 500+˝ jest jednym z 
głównych elementów wsparcia rodzin z dziećmi w Polsce, skierowanym do 
wszystkich rodzin, bez względu na osiągane dochody. Wprowadzenie świadczenia 
miało zdecydowany wpływ na ograniczenie ubóstwa wśród dzieci, lecz nie miało 
wpływu na dzietność. Od stycznia 2024 r. kwota świadczenia wychowawczego na 
jedno dziecko została poniesiona z 500 zł do 800 zł.
I moje pytanie: W 2023 r. do ZUS wpłynęło 5,3 mln wniosków, które dotyczyły 
8,1 mln dzieci, a przeciętna liczba dzieci uprawnionych wynosiła 6,9 mln. 
Czym spowodowana jest ta różnica? Dziękuję bardzo. (Oklaski)"
193,Mariusz Krystian,PiS,"Pani Marszałek! Wysoka Izbo! Wprowadzenie programu ˝Rodzina 500+˝ przez rząd 
Prawa i Sprawiedliwości pod kierownictwem pani premier Beaty Szydło to była 
iście kopernikańska rewolucja w podejściu państwa do wspierania rodziny, tak 
jak później podwyższenie tej kwoty i wprowadzenie programu 800+ decyzją rządu 
pana premiera Mateusza Morawieckiego. Dziś te decyzje pokazują, że były 
właściwe i najwłaściwsze jest zaufanie rodzicom, bo te pieniądze bezpośrednio 
trafiły do rodziców. Ile słuchaliśmy tych bzdurnych opinii o tym, jak te 
pieniądze zostaną przejedzone i niewłaściwie wykorzystane? Wszystkie 
statystyki ekonomiczne, również edukacyjne, pokazują, że zdecydowana 
większość rodziców właściwie wykorzystuje te pieniądze. W związku z tym przy 
kreowaniu polityki rodzinnej, bo mam nadzieję, że państwo nie wycofa się z 
kreowania i wspierania polityki prorodzinnej (Dzwonek), zawsze warto zaufać 
rodzicom, bo to rodzice najlepiej wiedzą, jak zainwestować pieniądze w 
wykształcenie i edukację swoich pociech. Dziękuję bardzo. (Oklaski)"
116,Marcin Grabowski,PiS,"Pani Marszałek! Wysoka Izbo! Pani Minister! Szanowni Państwo! Warto o tym 
mówić, warto przypominać. 1 kwietnia 2016 r. rząd Zjednoczonej Prawicy, Prawo 
i Sprawiedliwość wprowadziło program dla polskich rodzin: 500+. W 2023 r. 
rząd Zjednoczonej Prawicy, Prawo i Sprawiedliwość podniosło to świadczenie do 
kwoty 800 zł.
Mam takie pytanie do pani minister, do polskiego rządu, do nieobecnego pana 
premiera Donalda Tuska: Czy to świadczenie zostanie utrzymane po wyborach 
prezydenckich, po 18 maja tego roku, i w następnym roku, tj. w roku 2026?
(Głos z sali: Tak.)
Drugie pytanie: Czy to świadczenie zostanie podniesione w tym roku i w 
następnym, tj. w roku 2026? To tyle. Na koniec: pozdrawiam wszystkie polskie 
rodziny i dziękuję wszystkim rodzicom za ich trud i wysiłek włożony w 
wychowywanie swoich pociech. Dziękuję. (Oklaski)"
19,Paweł Bliźniuk,KO,"Dziękuję.
Pani Marszałek! Pani Minister! Wysoka Izbo! Jak już sobie przypominamy, to 
warto przypomnieć, że gdy wprowadzaliście program 500+, to postulowaliśmy, i 
presja miała sens, żeby ten program był na każde dziecko, i udało się taką 
zmianę wprowadzić. Co więcej, rząd Donalda Tuska w budżecie na ten rok 
zagwarantował zwiększenie środków na program 500+, tak żeby to 800+ trafiło 
do każdej potrzebującej rodziny.
Ale mówimy o 2023 r. i tutaj warto podkreślić i przypomnieć taką haniebną 
statystykę. Zgodnie z raportem o ubóstwie w Polsce w 2023 r. - to jest 
spuścizna waszych rządów - poziom ubóstwa wśród dzieci był rekordowy od 
dekady. 522 tys. dzieci żyjących w skrajnym ubóstwie - to jest konsekwencja 
waszej polityki. Nie tylko zniszczyliście polskie finanse, ale również 
doprowadziliście do tego, że wiele polskich rodzin żyje w skrajnym ubóstwie. 
Stąd waloryzacja świadczenia 500+ do 800+, ale też program ˝Aktywny rodzic˝, 
tak bardzo ważny (Dzwonek), żeby wspomóc rodziców wychowujących najmłodsze 
dzieci. Pani minister, chciałem też po raz kolejny podziękować za to, że 
dzięki temu programowi od 1 października zeszłego roku mamy w Łodzi bezpłatne 
żłobki publiczne. Dziękuję. (Oklaski)"
275,Mirosław Adam Orliński,PSL-TD,"Szanowna Pani Marszałek! Pani Minister! Wielce Szanowni Państwo! Rzeczywiście 
ta debata, dyskusja nad tym sprawozdaniem jest bardzo potrzebna. Dziękuję, 
pani minister, za klarowne przedstawienie tych wszystkich informacji. Warto 
zaznaczyć, że także mój klub, klub Polskiego Stronnictwa Ludowego, głosował w 
poprzedniej kadencji za tym projektem, wspierał ten projekt. To pokazuje, że 
to nie jest tak, jak mówią niektórzy posłowie PiS-u, że wszyscy byliśmy 
przeciw i tylko oni myśleli o tym, jak ten program wprowadzić.
Pochyliliśmy się nad tym programem, ale te programy są kontynuowane pomimo 
tego, co często słyszymy w różnych mediach: że mają być zawieszone, ma ich 
nie być i nie wiadomo, co z nimi będzie. Bardzo dobrze, że realizujemy te 
programy, one są bardzo potrzebne. Dziękuję koalicji rządzącej za to, że 
szukamy też nowych rozwiązań i tworzymy nowe programy, bo to też jest 
potrzebne, taki element szerokiego wsparcia dla polskich rodzin i polskich 
dzieci. Jedno pytanie: Czy są przygotowywane jakiekolwiek modyfikacje w tym 
programie? Dziękuję. (Oklaski)"
180,Janusz Kowalski,PiS,"Dziękuję.
Pani Marszałek! Szanowni Państwo! Ja twierdzę, że Polska jest dla Polaków i 
tworzymy to prawo dla polskich rodzin, dla polskich dzieci. Skoro rozmawiamy 
o ubóstwie wśród dzieci, polskich dzieci, to szukajmy na to pieniędzy.
Krótkie, konkretne pytania do pani minister: Ile pieniędzy w 2024 r. 
przeznaczono z programu 800+ na finansowanie 800+ dla ukraińskich dzieci? 248 
tys. dzieci ukraińskich jest zarejestrowanych w systemie szkolnym, ale 
finansowanie tych dzieci również jest poza tym systemem szkolnym. W związku z 
tym istnieje pytanie o potencjalne wyłudzenia pieniędzy na 800+, bo za 
chwileczkę będziemy rozmawiać o ulgach prorodzinnych na polskie dzieci. Ja 
już wiem, że Platforma Obywatelska na pewno powie, że nie ma na to pieniędzy. 
Co najmniej 2,5 mld zł rocznie idzie na 800+ dla ukraińskich dzieci, a wy 
mówicie, że nie ma pieniędzy na zwalczanie ubóstwa wśród polskich dzieci?
(Głos z sali: Ale to wy daliście 500+.)
Skoro tak, porozmawiajmy konkretnie o liczbach. Ile pieniędzy z Unii 
Europejskiej idzie na 800+ dla ukraińskich dzieci? Ile zdobyliście na to 
pieniędzy? Proszę o konkretne liczby. (Dzwonek) Proszę o konkretne liczby i 
rozmawiajmy o liczbach. Jestem przeciwnikiem finansowania z polskich 
pieniędzy 800+ dla ukraińskich dzieci. Dziękuję. (Oklaski)"
389,Tadeusz Tomaszewski,Lewica,"Pani Marszałek! Wysoka Izbo! Szanowna Pani Minister! Świadczenie rodzinne 
500+ w znaczący sposób ograniczyło biedę wśród polskich dzieci. Niemniej 
jednak brak waloryzacji tego świadczenia oraz wysoka inflacja, czyli wzrost 
kosztów utrzymania, spowodowały, że w 2023 r. obserwowaliśmy powrót do 
problemu biedy wśród polskich dzieci. Stąd wdrożenie waloryzacji tego 
świadczenia, ale także podwyższenie od 1 stycznia progów dostępu do pomocy 
społecznej.
Chciałbym zapytać, pani minister, czy przewiduje się też wzrost, i 
ewentualnie kiedy, zasiłku pielęgnacyjnego, tego wypłacanego przez OPS. 
Pytam, bo ten dodatek pielęgnacyjny wypłacany przez ZUS jest waloryzowany co 
roku, natomiast ten wynosi 215,84 zł i od dłuższego czasu nie był 
waloryzowany. (Dzwonek)
I drugie pytanie: Jakie środki z Krajowego Planu Odbudowy zostaną 
przeznaczone w 2025 r. na pomoc samorządom w budowie żłobków i klubów 
dziecięcych? Dziękuję. (Oklaski)"
281,Paweł Papke,KO,"Pani Marszałek! Pani Ministro! Szanowni Państwo! Oczywiście omawiamy dzisiaj 
rok 2023, ale chyba wszystkich Polaków, jak i mnie, interesuje przyszłość i 
stąd wynika moje pytanie. Pani ministra już o tym w swoim wystąpieniu mówiła, 
ale proszę powiedzieć jeszcze raz, aby z tej mównicy mocno to wybrzmiało. 
Jakie konkretne działania ministerstwo planuje wdrożyć w celu zapewnienia 
stabilności finansowej oraz efektywności i organizacji pomocy państwa w 
wychowaniu dzieci, biorąc pod uwagę zmieniające się warunki gospodarcze oraz 
rosnące obciążenia budżetowe? Dziękuję bardzo. (Oklaski)"
341,Marcin Skonieczka,Polska2050-TD,"Pani Marszałek! Pani Minister! Wysoka Izbo! Gdy program 500+ był wdrażany w 
2016 r., byłem wójtem gminy Płużnica i rzeczywiście widziałem, jak te środki, 
które otrzymały rodziny, pomogły im w poprawie sytuacji życiowej, co było też 
dzisiaj podkreślane w debacie. Ale rzeczywiście nie został osiągnięty cel 
demograficzny. I z tym problemem będziemy się mierzyli w kolejnych latach, 
ponieważ liczba urodzeń w Polsce systematycznie spada. Natomiast chcę 
zapewnić prawą stronę, pytającą o kontynuację programu, że koalicja 15 
października będzie kontynuowała ten program i z całą pewnością nikt tych 
środków polskim rodzinom już nie zabierze.
Moje pytanie dotyczy realizacji programu. Od 2022 r. wypłaty realizuje ZUS. 
Chciałbym zapytać, czy są analizy, ile kosztuje realizacja tego programu 
przez ZUS, a ile kosztowała, gdy był realizowany przez samorządy.
I drugie pytanie: W nazwie mamy ˝+˝, natomiast w ostatnich latach była tylko 
jedna waloryzacja. Czy jest planowana taka systemowa (Dzwonek), stała 
waloryzacja tego świadczenia? Dziękuję."
19,Paweł Bliźniuk,KO,"Dziękuję.
Pani Marszałek! Bardzo krótko. Skrajne ubóstwo dzieci w 2023 r. to jest 
bardzo haniebna statystyka i ogromne wyzwanie, zresztą dla nas wszystkich.
(Poseł Anna Kwiecień: Jest wyjaśnione dlaczego.)
Wzrosło z 5,7% do 7,6% rok do roku. Tak że ten wzrost jest rekordowy. To jest 
najwyższy poziom od dekady. Dziękuję. (Oklaski)"
247,Jan Mosiński,PiS,"Pani Marszałek! Pani Minister! Wysoka Izbo! Rozumiem, że macie problem, bo 
oceniacie program i wsparcie rządu, jeśli chodzi o opiekę nad dziećmi za rok 
2023 i trzeba mówić o pozytywach działania rządu Prawa i Sprawiedliwości. Jak 
miało by to wybrzmieć z ust koalicji 13 grudnia? To jest ten wasz problem. 
Skupiamy się na programie 500+, obecnie 800+, który powstał dzięki Prawu i 
Sprawiedliwości, a przecież wsparcie państwa w wychowywaniu dzieci to nie 
tylko ten program. To budowa żłobków, klubów dziecięcych, to program 
˝Maluch+˝.
Pozwólcie państwo, Wysoka Izbo, że podam kilka istotnych danych. Otóż jeżeli 
chodzi o wzrost liczby żłobków i klubów dziecięcych, to mamy wzrost w 
stosunku do roku 2023 o ponad 97%, z 2700 w roku 2016 do ponad 5300 w roku 
2022, bodajże do końca tego roku.
Jeżeli mówimy o programach wsparcia, to spójrzmy na program ˝Maluch+˝ i jego 
dwie istotne (Dzwonek) zmiany w roku 2023: zwiększenie budżetu do 5,5 mld zł 
w roku 2029, a także zniesienie wymogu wkładu własnego.
I ostatnia kwestia, pani marszałek, Wysoka Izbo, bo czas mija. Dotacja na 
założenie żłobka od roku 2003 wzrosła o 100%. Mogą z niej korzystać samorząd, 
pracodawca oraz przedsiębiorca. Więc to są plusy działań rządu i dobrze 
byłoby, abyście państwo to dostrzegli, bo w innym przypadku wypaczacie 
sprawozdanie z roku 2023. Dziękuję. (Oklaski)"
296,Grzegorz Płaczek,Konfederacja,"Szanowna Pani Marszałek! Wysoka Izbo! Szanowna Pani Minister! Nazywacie 
państwo program 800+ programem prodemograficznym. Proszę wytłumaczyć, jak 
państwo widzicie ten problem, że w Polsce w 2023 r. przekazaliście 800+ 
ukraińskim dzieciom. Mówimy o 248 tys. ukraińskich dzieci, mówimy o 
miliardach złotych wydanych na ukraińskie dzieci.
(Głos z sali: Czy te dzieci są gorsze?)
W jaki sposób to ma się przełożyć na demografię i jakiego narodu? Z kim 
kobiety ukraińskie przebywające w Polsce miałyby tworzyć nowe rodziny, skoro 
ich mężowie walczą na ukraińskim froncie? To pierwsze pytanie. Czy w związku 
z tym państwo rozważacie ewentualnie zmianę nazwy tego programu bądź jakiegoś 
założenia tego programu?
(Głos z sali: A co cię to interesuje?)
To jest pierwsze pytanie. Drugie pytanie: Czy państwo w 2025 r., 2026 r. albo 
2027 r. zakładacie waloryzację tego świadczenia, podwyższenie tego 
świadczenia np. do 1000 zł bądź 1200 zł? Dziękuję. (Oklaski)
(Głos z sali: Wstyd zadawać takie pytania.)"
422,Ryszard Wilk,Konfederacja,"Szanowna Pani Marszałek! Wysoka Izbo! Program 500+ czy 800+ nie spełnia 
niestety swojej podstawowej roli, czyli nie jest prodemograficzny, ponieważ 
dzietność nam leży. Więc warto by się zastanowić, czy nie zmienić formy tego 
wsparcia, np. na zasadzie odwrotnego podatku dochodowego czy w ogóle 
ingerencji w gospodarkę, tak żeby ludziom nie dawać ryby, a wędkę, żeby mogli 
samodzielnie utrzymywać swoje rodziny. Bo pamiętajmy, że to jest transfer 
socjalny, czyli transfer do ludzi z budżetu, który to budżet właśnie bierze 
pieniądze od tych samych ludzi. Czyli zabieramy ludziom pieniądze, żeby im 
później oddać.
Natomiast moje pytanie jest inne. Włodarze miast ze ściany wschodniej bardzo 
często wskazywali na problem istnej turystyki zasiłkowej, polegającej na tym, 
że przyjeżdżają matki z Ukrainy, które rejestrują się tutaj w programie 500+ 
i wracają na Ukrainę, wysyłając później z kartami do bankomatów kurierów, 
którzy wybierają te pieniądze. Czyli problem polegał na tym, że te matki, 
przebywając z dziećmi na Ukrainie, pobierały środki z programu tutaj, u nas w 
Polsce. Czy udało się wypracować jakiś mechanizm Straży Granicznej z ZUS-em, 
żeby ukrócić ten proceder? (Dzwonek) Czy w ogóle skala tego procederu jest 
ministerstwu znana? Bardzo dziękuję. (Oklaski)"
205,Anna Kwiecień,PiS,"Pani Marszałek! Pani Minister! Wysoka Izbo! Dzisiaj słuchając tej debaty, 
dochodzę do wniosku, że chyba, nie wiem, do końca świata będziemy musieli 
prostować kłamstwa, które tutaj państwo z Koalicji Obywatelskiej niestety 
suflujecie. Proszę państwa, warto to przypomnieć. Pierwsze kłamstwo. Otóż 
padło takie określenie: pieniędzy nie ma i nie będzie, właśnie na tle tego, 
jak zapowiedzieliśmy, że wprowadzimy 500+, jak dojdziemy do władzy. Otóż 
wprowadziliśmy to w roku 2016. Poparliście wtedy tę ustawę? Nie, 
wstrzymaliście się od głosu. Mało tego, w czambuł krytykowaliście ten 
program. Mówiliście też, że to jest program tylko na jeden rok, na rok 2016, 
a w 2017 r. już tego programu nie będzie, a my go poszerzyliśmy w 2017 r. o 
pierwsze dziecko.
Kolejne kłamstwo to kwestia demografii. Otóż proszę państwa, za waszych 
czasów 2 mln młodych Polek (Dzwonek), które mogłyby rodzić dzieci w Polsce, 
wypchnęliście za granicę. To wy, za waszych czasów.
(Głos z sali: Nieprawda!)
(Głos z sali: To jest kłamstwo.)
To jest tak, jakby przez 5 lat w Polsce nie urodziło się żadne dziecko. Kto 
ma rodzić? Sześćdziesięciolatki?
I ostatnia rzecz - kwestia ubóstwa. Otóż, szanowny panie, w roku 2024 w 
stosunku do 2023 wzrosła o 50% ilość chwilówek. Co to znaczy? To znaczy, że 
bieda szeroką ławą wchodzi do polskich rodzin. (Oklaski)"
469,Barbara Grygorcewicz,KO,"Dziękuję bardzo.
Szanowna Pani Marszałek! Pani Minister! Wysoka Izbo! Może zacznę od pana 
posła Janusza Kowalskiego.
Panie Pośle! Przecież to za państwa rządów wprowadzono świadczenia 500+ dla 
ukraińskich dzieci. Powiem szczerze, że chwała wam za to, bo w czym gorsze 
ukraińskie dzieci od naszych. I teraz: Czy pojechałby pan do Wielkiej 
Brytanii i powiedział, żeby polskim dzieciom w Wielkiej Brytanii odebrać 
jakiekolwiek świadczenia, bo Wielka Brytania jest dla Brytyjczyków zgodnie z 
pana hasłem, że Polska dla Polaków? Te czasy naprawdę już minęły. Minęły 
czasy, gdy była Polska dla Polaków. (Oklaski)
A pan, panie Płaczek... Szkoda, że wyszedł pan Płaczek, bo to jest wstyd po 
prostu zaglądać ludziom pod kołdrę. Czy pana ktoś pyta, z kim pan zakłada 
rodzinę? (Oklaski)
A teraz już do meritum. Chciałabym zapytać i troszeczkę odejść od 500+. To 
jest dobry program, cieszę się, że jest i trzymam kciuki, żeby był 
kontynuowany. Ale chciałam zapytać panią ministrę o żłobki i o babciowe. 
Wiem, że już drugi raz o to pytam. (Dzwonek) Ale czy nie ma takiego 
niebezpieczeństwa, że rodzice będą wypisywać dzieci ze żłobków, szczególnie z 
tych małych miejscowości i małych placówek, właśnie na rzecz babciowego? Czy 
nie zagraża nam takie zjawisko kanibalizmu? Dziękuję bardzo. (Oklaski)"
433,Agata Wojtyszek,PiS,"Pani Marszałek! Wysoka Izbo! Program, o którym dzisiaj rozmawiamy, 500+, to 
sztandarowy program Prawa i Sprawiedliwości, który - w przeciwieństwie do was 
- jako obietnicę wyborczą przedstawioną Polakom zrealizowaliśmy, i to bardzo 
szybko, bo po kilku miesiącach. Już w kwietniu 2016 r. jako wojewoda 
świętokrzyski mogłam przekazywać mieszkańcom mojej ziemi, że rodziny polskie, 
rodziny świętokrzyskie będą wsparte środkami finansowymi. I wtedy słyszałam 
od wielu mieszkańców, z płaczem, ze łzami w oczach, że wreszcie czują się 
docenieni, że wreszcie wielodzietne rodziny pokazywane są jako wzór. Bardzo 
się cieszę, że już od 8 lat ten program jest realizowany, i mam nadzieję, że 
w przeciwieństwie do tego, co mówiliście w tamtym czasie, że pieniędzy nie ma 
i nie będzie, dziś pieniądze na ten program będą. Mam również nadzieję, że 
znajdą się w programie takie zapisy, które pozwolą na rewaloryzację tego 
świadczenia wraz z upływającym czasem i inflacją. (Dzwonek) Na to czekają 
polskie rodziny. Dziękuję. (Oklaski)"
421,Monika Wielichowska,KO,"Szanowni Państwo! Wysoka Izbo! Nawet jeśli różnimy się w zdaniach, nawet 
jeśli się sprzeczamy, to ja uważam, że za nami jest dobra debata, bo to jest 
debata o przyszłości i najlepszej inwestycji - w przyszłość naszych dzieci. 
Jeśli do roku 2023 dołożymy rok 2024, pani minister, to śmiało możemy 
powiedzieć, że przeznaczamy rekordowe środki na politykę prorodzinną i opiekę 
żłobkową, co powoduje, że czas dla rodzin jest coraz bezpieczniejszy i coraz 
lepszy. Natomiast jedno chcę powiedzieć: w budowaniu tej polityki 
prorodzinnej wszyscy musimy być konsekwentni, myśląc i pracując nad wsparciem 
długofalowo i długoterminowo, tak jak to robi Ministerstwo Rodziny, Pracy i 
Polityki Społecznej, bez względu na to, czy my się tutaj na tej sali 
sprzeczamy, czy się nie sprzeczamy, bo z każdej dyskusji i rozmowy, uważam, 
wynika coś dobrego.
Mam na koniec pytanie do pani minister: O ile zwiększą się w 2024 r. wydatki 
na świadczenia związane ze wsparciem rodzin?
I to było ostatnie pytanie do pani minister.
(Głos z sali: W 2025 r.)
W 2025... W 2024 r. Zwiększyły się. O ile się zwiększyły?"
86,Aleksandra Gajewska,KO,"Szanowna Pani Marszałkini! Wysoka Izbo! Zacznę od tego ostatniego pytania, bo 
ono, jeśli łączymy przeszłość i przyszłość, jasno pokazuje, co jest 
kontynuowane i co jest poprawiane. A więc w roku 2024 nastąpił radykalny 
wzrost wydatków na świadczenia związane ze wsparciem rodzin, bo aż o 47%, 
szanowni państwo. Na ten wzrost oczywiście składa się przede wszystkim 
podwyższenie świadczenia 500+ do 800+, ale i wprowadzenie naszego 
sztandarowego programu ˝Aktywny rodzic˝.
Jeżeli chodzi o odpowiedzi na państwa pytania, będę starała się to wszystko 
połączyć, odpowiedzieć indywidualnie, natomiast niektóre pytania, jeżeli 
chodzi o treści, powielały się. Przede wszystkim musimy powiedzieć sobie o 
jednej kwestii. Program 500+, kiedy był wprowadzany i kiedy rozpoczęła się na 
jego temat bardzo szeroka dyskusja, był przez rząd Prawa i Sprawiedliwości 
nazywany programem prodemograficznym. Dzisiaj dane jasno weryfikują, że 
program ten nie ma radykalnego wpływu na kwestie związane z liczbą urodzeń 
czy samą dzietnością. To było państwu przez nas pokazywane zarówno w tym 
sprawozdaniu, jak i podczas wielu różnych debat. Powiedzmy sobie wprost, 
program ˝Rodzina 500+˝ miał bardzo ograniczony wpływ na dzietność. Przyczynił 
się w tej pierwszej fazie jego wprowadzania do niewielkiego wzrostu liczby 
urodzeń. Krótkotrwały niestety i niewielki wzrost liczby urodzeń i dzietności 
w pierwszych latach po wprowadzeniu programu mógł po części być wynikiem 
tego, że osoby z roczników z wyżu demograficznego, wychodzące z okresu 
najwyższej wówczas dzietności, do tej pory wahały się w sprawie decyzji o 
dzieciach i kiedy to świadczenie zostało wprowadzone, było to dla nich 
motywujące, bo wiedziały, że otrzymają takie, a nie inne wsparcie. Mógł być 
to dodatkowy impuls do podjęcia tej decyzji. W 2022 r. urodziło się 305 tys. 
dzieci, to jest o blisko 26,5 tys. mniej niż w roku poprzednim. Biorąc pod 
uwagę rok 2023, o którym dyskutujemy, urodziło się 272,5 tys. dzieci i jest 
to jest spadek o 32,6 tys. w stosunku do poprzedniego roku. Ten obserwowany 
spadek liczby rodzących się dzieci jest oczywiście spowodowany malejącą 
liczbą kobiet w wieku prokreacyjnym, ale też należy zauważyć, że od roku 2014 
ubyło w Polsce 800 tys. osób. Więc jeżeli ktokolwiek chce bronić tego, że ten 
program jest prodemograficzny, liczby mówią same za siebie.
Pani posłanka, pani przewodnicząca Rusecka mówiła tutaj o działaniach 
prodemograficznych. Ja pozwolę sobie nie zgodzić się z tym. Powołali państwo 
pełnomocnika do spraw demograficznych, natomiast to w tych latach, kiedy ten 
pełnomocnik, a raczej pełnomocniczka, działał, liczba urodzeń była najniższa 
od II wojny światowej. Nie wprowadzali państwo realnych programów, które 
mogłyby wpłynąć na poprawę tej sytuacji. Oczywiście przyjęli państwo 
strategię demograficzną, ale ja państwu przypomnę, że strategia ta była 
krytykowana przez wszystkie możliwe autorytety w dziedzinie demografii, które 
mówiły, że jest to strategia życzeniowa, że jest to strategia o charakterze 
ideologicznym, w której wnioski z przedstawionych wyników nie mają ze sobą 
nic wspólnego. Powołaliście państwo międzyresortowy zespół, który miał 
przeciwdziałać negatywnym skutkom demograficznym. Zapytam państwa, ile razy 
ten zespół się spotkał. Równe zero, szanowna pani. Równe zero i to są fakty. 
Wiem, że ciężko się z faktami dyskutuje, kiedy są dla państwa niekorzystne, 
ale tak wyglądała sytuacja, jeżeli chodzi o kwestie demograficzne. Chociaż 
demografia to jest coś znacznie szerszego aniżeli tylko liczba urodzeń, a to 
dzisiaj przewijało się podczas tej dyskusji.
Pojawiały się również dyskusje dotyczące wskaźnika zasięgu ubóstwa skrajnego. 
Tak, przyznam - oczywiście to nie jest moje zdanie, tylko mówię to na 
podstawie danych - że rodziny, które otrzymują 800+, mają to już na stałe 
wpisane w swój plan dysponowania środkami, w budżety domowe i to znacząco na 
te budżety domowe wpływa. Wiele dzieci po raz pierwszy wyjechało na wakacje, 
mogło spędzić czas wolny wspólnie z rodzicami. Tak, był ten efekt i dlatego 
ten program jest kontynuowany. To jest ważne świadczenie w budżetach 
rodzinnych. Natomiast brak decyzji o waloryzacji, o którą upominaliśmy się 
wspólnie na tej sali, spowodował, że właśnie w 2023 r. wskaźnik zasięgu 
ubóstwa skrajnego ogółem wzrósł o 2 punkty procentowe w stosunku do roku 
poprzedniego i osiągnął tę wartość. Potwierdzam te dane, na które powoływał 
się pan poseł Bliźniuk: wskaźnik wynosił 6,6%, a więc był zbliżony do poziomu 
sprzed 2015 r. Choć ten wskaźnik był wtedy niższy, panie pośle Sachajko, bo 
później, w latach 2016-2022, przyjmował on wartość między 4,2% a 5,4%. Takie 
są dane i takie są fakty.
Nie podjęliście państwo wcześniej decyzji o waloryzacji, natomiast 
realizowaliście pikniki rodzinne, na które wydaliście ponad 10 mln zł. I to 
jest to, co ciąży na państwu. Mówię tutaj również do pani, która mnie nagrywa 
albo fotografuje. Ciąży na państwu odpowiedzialność za te decyzje. 
Zrobiliście polityczne pikniki, by promować program 800+ i zmianę, a 
promowaliście głównie swoich polityków, bo te osoby, które otrzymywały 
waloryzację tego świadczenia, nie musiały wykonać żadnej czynności, by ta 
kwota świadczenia się zwiększyła. I w tych sprawach zostały złożone 
zawiadomienia do prokuratury.
Szanowni Państwo! Odpowiadając pani posłance z Razem, powiem, że sprawozdania 
składamy w ustawowym terminie. Te za 2024 r. w tej kwestii będziemy składać 
we wrześniu. Za ˝Aktywnego rodzica˝ również będziemy składać sprawozdanie i 
będziemy, tak jak w przypadku świadczenia 800+, robić to co roku.
Jeśli zaś chodzi o wypowiedzi i pytania indywidualne, to chciałabym również 
podkreślić to, żeby państwo zrozumieli, że sam program ˝Rodzina 800+˝ czy 
wcześniej 500+ to jest świadczenie o charakterze powszechnym. Niezależnie od 
tego, jakie jest uposażenie danej rodziny, każdy może o to świadczenie 
zawnioskować. Pomoc dla osób, które są bardziej potrzebujące, to są te 
świadczenia, które są świadczeniami celowanymi. One nie mają charakteru 
powszechnego, a z ich wsparcia mogą korzystać rodziny, które kwalifikują się 
w ramach zasad otrzymywania tych świadczeń. Z danych, które posiadamy, ale 
mówię: to są dane szacunkowe, ok. 6 tys. dzieci nie pobiera tego świadczenia. 
Szacujemy też, że to osoby, które są po prostu wysoko uposażone albo nie 
mieszkają na terenie Polski i po prostu nie decydują się na złożenie wniosku 
o to świadczenie.
Po raz kolejny poruszane były kwestie wyboru rodziców, pan poseł Krystian o 
tym mówił. Tak, to jest wybór rodziców i większość rodziców decyduje się na 
wnioskowanie o te świadczenia. Również tym motywatorem, żeby wybór, decyzja 
należała do rodziców, kierowaliśmy się, kiedy konstruowaliśmy program 
˝Aktywny rodzic˝. Tam są trzy świadczenia i rodzic decyduje, z którego 
świadczenia skorzysta. Natomiast by te decyzje podjąć, by mieć ten wybór, 
muszą mieć możliwości, a możliwości można mieć wtedy, kiedy w danej gminie 
jest opieka wczesnodziecięca. Za państwa czasów 1105 gmin to były białe 
plamy, gdzie ani publicznej, ani prywatnej opieki wczesnodziecięcej nie było. 
W roku 2023, o którym mówiono, zlikwidowaliście państwo cztery takie białe 
plamy. W roku, w którym ja zajmowałam się tymi sprawami, tych białych plam 
zlikwidowano 165. A więc w 165 gminach sytuacja ta drastycznie się zmieniła i 
w ich przypadku możemy mówić o tym, że tam rodzice mogą dokonywać wyboru.
(Głos z sali: Za pieniądze z Polskiego Ładu.)
Dzisiaj 940 gmin wciąż jest dla nas ogromnym wyzwaniem.
Jeżeli chodzi o pieniądze, to chciałabym zwrócić pokrzykującej pani posłance 
uwagę, że państwo tu mówią o środkach, ale państwo zdecydowali się na 
wycofanie środków krajowych na budowę żłobków.
(Głos z sali: Polski Ład.) (Dzwonek)
Środki, na które państwo się powołują, są to środki unijne, szanowna pani 
posłanko, o czym państwo celowo nie wspominają.
(Głos z sali: Czyli nasze.) (Dzwonek)
Środki unijne. Państwo w 2022 r. nie zdecydowali się na nabór w ramach 
programu ˝Maluch+˝ i doprowadzili państwo do sytuacji, że właśnie w tych 
gminach tej opieki wczesnodziecięcej nie ma.
Jeżeli chodzi o pana posła Kowalskiego, to odpowiem, że ukraińskich dzieci, 
które pobierają 800+, jest 209 tys. Jestem przekonana, że to jest dobra 
inwestycja, panie pośle, i będę również pana do tego przekonywać. Dzięki temu 
właśnie mamy tych dzieci mogą podjąć aktywność zawodową, nie korzystają z 
innych świadczeń, mogą pracować. To jest bardzo ważne, byśmy budowali taki 
system, który również pozwoli wspierać polską gospodarkę.
Jeżeli chodzi o pytanie pana posła Tomaszewskiego, to odpowiadam: 6,5 mld zł 
przeznaczamy na budowę nowych miejsc żłobkowych. Do końca 2026 r. powstanie 
ich 102 tys. Natomiast jeżeli chodzi o 2025 r., to urzędy wojewódzkie 
sprawozdają nam teraz, jakie podpisały umowy i ile tych umów będzie dotyczyło 
wykonania za 2025 r. Natomiast miejsc żłobkowych w 2023 r. powstało 4 tys., a 
w 2024 r. - ponad 17 tys.
Państwo posłowie pytali o koszty obsługi. O tym mówiłam na samym początku 
swego wystąpienia: teraz koszty obsługi wynoszą 58 646 tys., natomiast w roku 
2021 wynosiły 326 842 tys. To, że jest to obsługa zautomatyzowana, która jest 
prowadzona przez ZUS, spowodowało, że te koszty znacząco się obniżyły. I z 
tej praktyki korzystamy również przy konstruowaniu programu ˝Aktywny rodzic˝.
Do wypowiedzi pana Płaczka się nie odniosę, bo jest ona, w moim mniemaniu, po 
prostu skandaliczna i nie zasługuje na odpowiedź. Natomiast jeżeli chodzi o 
pytanie pana posła Wilka, jak najbardziej zauważyliśmy ten problem. W 2024 r. 
spotkaliśmy się z przedstawicielami Ministerstwa Spraw Wewnętrznych i 
Administracji i wypracowaliśmy mechanizmy, które pozwalają Straży Granicznej 
monitorować te przepływy przez granice i wymieniać się danymi pomiędzy ZUS-em 
i innymi instytucjami, dla których ważne jest to, kiedy i jak, bo inne 
świadczenia również są na tym oparte.
(Poseł Ryszard Wilk: Czyli ZUS widzi teraz, czy ci ludzie są teraz w kraju, 
tak?)
Tak, dokładnie weryfikujemy ruch graniczny. Mają dostęp do tego instytucje, 
które na tej podstawie wydają świadczenia. Dzięki temu ograniczyliśmy 
wydatki. Wprowadziliśmy to w 2024 r., co jeszcze raz podkreślę.
Pani posłanka Grygorcewicz pytała o wypisywanie ze żłobka. Pani posłanko, 
cały czas mamy niski poziom użłobkowienia, cały czas otrzymujemy wnioski od 
rodziców. Na szczęście realizujemy wspólnie z samorządowcami, ale też 
przedsiębiorcami to, by nowe miejsca żłobkowe powstawały, zwłaszcza w 
gminach, w których do tej pory tego nie było. Jest wiele gmin, również takich 
symbolicznych jak Zakopane, chodzi w ogóle o cały powiat tatrzański, gdzie te 
miejsca żłobkowe powstają i będą powstawać. Natomiast odnośnie do konstrukcji 
świadczenia w ramach programu ˝Aktywny rodzic˝, jeżeli chodzi o rodziców, 
którzy decydują się na opiekę żłobkową, musimy dokonać weryfikacji tego, czy 
dziecko rzeczywiście jest w żłobku, czy żłobek jest prowadzony, czy dane są 
wprowadzane do rejestru. Odnośnie do świadczenia ˝aktywni rodzice w pracy˝ 
rodzice muszą być aktywni zawodowo. I to są te dwie główne różnice pomiędzy 
tymi świadczeniami w tym programie. Nie widzę tutaj tego zagrożenia. Jeżeli 
chodzi o żłobki, mówiłam już, że powstało ich 4 tys. w 2023 r. My 
stworzyliśmy 17 tys. w 2024 r. Panu posłowi Mosińskiemu chciałabym 
powiedzieć, że możemy w wielu aspektach się nie zgadzać, natomiast państwo 
kontynuowali zapoczątkowany przez nasz rząd, rząd Platformy i PSL-u, program 
˝Maluch˝. Państwo go rozszerzyli, był program ˝Maluch+˝, a my teraz 
realizujemy program ˝Aktywny rodzic˝. Jakie są tego plusy? Zwiększyliśmy 
środki z 5,5 mld zł do 6,5 mld zł, żeby tworzyć nowe miejsca żłobkowe. Co 
zrobiliśmy w samym programie ˝Aktywny rodzic˝? Zwiększyliśmy wysokość 
dofinansowania z 36 tys. do 57 tys., by stworzyć jedno miejsce żłobkowe. To 
urealniło koszty, które podnoszą samorządowcy. I dopiero teraz zaczęły 
spływać do nas te wnioski, by te miejsca tworzyć. Przypomnę, że w 2020 r. 
tego naboru nie było, a środki, o których mówimy, te 6,5 mld, to są środki 
unijne. (Dzwonek)
Chciałabym jeszcze powiedzieć o dwóch rzeczach, pani marszałkini. One są 
bardzo ważne.
Wicemarszałek Monika Wielichowska:
Bardzo proszę.
Sekretarz Stanu w Ministerstwie Rodziny, Pracy i Polityki Społecznej 
Aleksandra Gajewska:
Chciałabym państwu powiedzieć, że dzięki programowi ˝Aktywny rodzic˝, dzięki 
tej sztandarowej obietnicy Donalda Tuska, którą mamy przyjemność realizować, 
w tej chwili jest 97% żłobków publicznych i opieka w nich jest darmowa. 
Doszło do zmiany finansowania. I tak trzeba było to zmienić. Do tej pory 
koszty za opiekę wczesnodziecięcą ciążyły na rodzicach. Było to wspierane 
przez samorządy. My powiedzieliśmy jasno: to jest dla nas priorytet. Chcemy, 
żeby dzieci mogły rozwijać się w gronie rówieśników pod okiem fachowo 
wyspecjalizowanych opiekunek, o których rozwój również dbamy, tak by stworzyć 
dobre warunki, jednocześnie wprowadzając dodatkowe, jednolite standardy 
jakości. Urealniliśmy wartość tego dofinansowania. Z perspektywy rodzica, 
bardzo bym chciała, żeby to wybrzmiało, opłaty za opiekę żłobkową spadły, ich 
wysokość jest po prostu niższa.
I jeszcze jedna rzecz, bo pojawiało się to wielokrotnie, pomimo mojej 
deklaracji, w pytaniach posłów Prawa i Sprawiedliwości. Straszyliście państwo 
w kampanii, że program 500+ będzie likwidowany albo będzie zmieniany, a od 1 
stycznia bez żadnych problemów, bez żadnych ograniczeń i opóźnień świadczenie 
jest wypłacane w nowej, wyższej kwocie 800 zł. (Poruszenie na sali, dzwonek)
(Głos z sali: Ale jest ustawa.)
(Głos z sali: My to uchwaliliśmy.)
Jako ministra rządu Donalda Tuska chcę w tym miejscu jeszcze raz podkreślić, 
bo państwo cały czas próbują zakłamywać tę rzeczywistość...
(Głos z sali: Pani to robi.)
...może dlatego odsunięto państwa od rządów, że program 800+ jest stałym, 
wieloletnim elementem budżetów domowych polskich rodzin, dlatego będzie 
kontynuowany...
(Głos z sali: Do lipca.)
...w kolejnych latach na takich samych zasadach jak obecnie. I tu 
pokrzykujący pan poseł kłamie. Środki na realizację tego programu są 
zabezpieczone w budżecie na ten rok. Bardzo serdecznie dziękuję. (Oklaski)"
315,Urszula Rusecka,PiS,"Bardzo dziękuję.
Pani Marszałek! Wysoka Izbo! Pani Minister! (Gwar na sali, dzwonek) Przede 
wszystkim chciałabym podziękować za tę debatę, za te słowa, które 
wypowiedziała pani marszałek, że polityka prorodzinna nie powinna nas 
dzielić, że polityka prorodzinna, żeby była skuteczna, musi być kontynuowana, 
żeby te projekty, które były wcześniej uchwalane, były modyfikowane, ale nie 
wywracane do góry nogami, tak aby faktycznie w naszym kraju rodziło się 
więcej dzieci i żeby rodzina była zaopiekowana.
Różne tematy wybrzmiały podczas debaty na posiedzeniu Komisji Polityki 
Społecznej i Rodziny, różne pytania padały z tej sali, ale trudno mi nie 
wrócić historycznie do roku 2015, do debaty nad programem rodzina 500+, który 
był programem sztandarowym, historycznym i przełomowym w Polsce. Do tej pory 
takiego programu nie było. Były programy w Europie Zachodniej, wprowadzały 
takie programy inne kraje naszego bloku, ale takiego programu w Polsce nie 
było. Kiedy obejmowaliśmy władzę, bieda miała oczy dziecka. Pamiętajcie o 
tym, że były zapisy na zeszyt, a sytuacja polskich rodzin była bardzo trudna. 
Pamiętam tę debatę i to, jak państwo krzyczeliście. Miałam przyjemność w 
którymś czytaniu, bodajże w drugim, przy wprowadzaniu tego programu 
przedstawiać stanowisko klubu Prawa i Sprawiedliwości. Co wtedy słyszeliśmy? 
To, że na pewno tego programu nie dociągniemy, on będzie tylko na rok, że to 
jest kiełbasa wyborcza. Co mówiliście? Mówiliście o tym, że to będzie taka 
dezaktywizacja kobiet. Ja tego nie zrobiłam, ponieważ przygotowywałam 
sprawozdanie, ale tutaj kolega z jednego z ugrupowań zacytował słowa waszych 
czołowych polityków, którzy wypowiadali się na temat programu ˝Rodzina 500+˝. 
Teraz o tym chcecie ze wstydu zapomnieć, ale to jest w stenogramach. Polecam 
tę lekturę wszystkim.
Jeżeli rozmawiamy o tym, co przyniósł program ˝Rodzina 500+˝ polskim 
rodzinom, rodzinom wielodzietnym, to jest to przede wszystkim zlikwidowanie 
ubóstwa, skrajnego ubóstwa. Zmniejszyliśmy ubóstwo. Oczywiście 2023 r. był 
trudnym rokiem, ale wiadomo, z czego to wynikało. Ta sytuacja nie była 
oderwana od sytuacji innych krajów europejskich, bo wiemy, że byliśmy po 
pandemii, po przerwaniu łańcuchów dostaw, w trudnej sytuacji w zakresie 
energetyki i związanej z wojną za naszą wschodnią granicą. Wiemy, jakie 
środki budżetowe poszły na wsparcie naszych sąsiadów zza wschodniej granicy, 
ale rząd Prawa i Sprawiedliwości umiał gospodarować budżetem. 250 mld zł 
zdobyliśmy na politykę prorodzinną jako rząd Prawa i Sprawiedliwości, rząd 
pani premier Beaty Szydło i Mateusza Morawieckiego przez uzyskanie środków z 
luki VAT-owskiej.
Natomiast z czym mamy teraz do czynienia, pani minister? Pani mówi, że ten 
program będzie realizowany. Daj Boże. Ale co będzie się działo po wyborach 
prezydenckich? Teraz zapewniacie wszystkich, że go nie zlikwidujecie, ale nie 
wybrzmiewa to z dyskusji waszych polityków, bo w tych dyskusjach waszych 
polityków słyszę, że trzeba się mu przyjrzeć, trzeba go zmodyfikować. 
Przecież wypowiedź klubowa Platformy Obywatelskiej zakończyła się zdaniem, że 
program ˝Rodzina 500+˝ nie przyniósł zakładanych efektów. Pytam więc 
niektórych polityków...
(Głos z sali: Ale jasno pani minister powiedziała, że będzie realizowany.)
Tak, tylko pamiętajcie państwo, że kiedy rządzicie, w ogóle nie dbacie o 
finanse publiczne, wpadliście w procedurę nadmiernego deficytu.
(Głos z sali: To było za czasów waszych rządów.)
(Głos z sali: To jest wasza zasługa, z waszych czasów.)
A w swoim programie naprawczym już mówicie o ograniczeniu wydatków 
socjalnych.
Powróćmy do programu 500+. On przede wszystkim zniwelował ubóstwo, podniósł 
godność polskiej rodziny i nie zdezaktywizował kobiet. Kobiety w Polsce 
pracują, wcale nie porzuciły pracy, wbrew temu, co przewidywaliście.
(Głos z sali: Ale to nie jest sprawozdanie komisji.)
A demografia? Naprawdę te 10 minut to jest za mało, żeby wytłumaczyć trudne 
procesy demograficzne, które się zadziały. Moja koleżanka klubowa, szanowni 
państwo, Anna Kwiecień powiedziała, że za waszych poprzednich nieudolnych 
rządów 2 mln młodzieży wyjechało, wyemigrowało za granicę. To były młode 
polskie rodziny.
(Głos z sali: Ale prosimy o sprawozdanie komisji. Sprawozdanie komisji, a nie 
wystąpienie polityczne.)
Polskie dzieci rodzą się w Wielkiej Brytanii, Irlandii, a nie rodziły się w 
Polsce. Oczywiście w wyniku programu - tak jak zauważyła pani minister i jest 
to w sprawozdaniu - w pierwszych latach obowiązywania, w 2016 r. i 2017 r., 
była zwyżka urodzeń dzieci.
(Głos z sali: To nie jest sprawozdanie komisji.) (Dzwonek)
Ale było tak tylko i wyłącznie dlatego, że faktycznie była uchwycona końcówka 
kobiet z odbicia wyżów powojennych, czyli te kobiety 37-, 38-letnie z tego 
wyżu jeszcze zdołały urodzić swoje ostatnie dziecko. Natomiast wiemy, co 
potem się zadziało. Jeżeli dramatycznie ubywa rodzin w wieku prokreacyjnym, 
to trudno, żeby te dzieci się rodziły. Należy prowadzić spójną politykę 
demograficzną, aby zachęcać młode pokolenia do tego, aby zechciały mieć 
dzieci. Pani minister zarzuciła, że na piknikach prorodzinnych promowany był 
program 800+. Lepiej promować politykę prorodzinną właśnie na piknikach, na 
które przychodzą rodziny z dziećmi, a nie na paradach równości, z których 
dzieci się nie urodzą i które promuje wasz kandydat na prezydenta Rafał 
Trzaskowski. (Oklaski)
(Poseł Paweł Bliźniuk: Jezus Maria... O Boże...)
On tak naprawdę był przeciwnikiem również programu ˝Rodzina 500+˝.
(Poseł Barbara Grygorcewicz: Pani poseł, to nie jest sprawozdanie z komisji.)
Natomiast na temat demografii, tak jak powiedziałam, można by było tutaj 
prowadzić pogłębioną debatę i myślę, że ta pogłębiona debata jest przed nami 
i musi być ponad podziałami.
(Głos z sali: Ponad podziałami? I kto to mówi.)
Jeżeli komuś zależy na losie polskich rodzin, na tym, aby Polska się 
rozwijała, to oczywiście w kwestii demografii musimy wypracować ważne 
projekty, programy, żeby zachęcać do tego, aby dzieci chciały się rodzić w 
polskich rodzinach. Wy obiecaliście, zdaje się, program, kredyt mieszkaniowy 
0%. Nie ma tego programu mieszkaniowego.
(Poseł Dorota Marek: ˝Mieszkanie+˝. Gdzie ono jest?)
Natomiast Prawo i Sprawiedliwość oprócz programu, i to też warto nadmienić, 
˝Rodzina 500+˝ wprowadziło też 800+ ustawą z lipca 2023 r. z wejściem w życie 
w 2024 r. A więc nie mówcie, że to jest wasz program. Najpierw byliście jego 
przeciwnikami, a teraz się chwalicie, że to jest wasz program. To jest 
właśnie wasze zakłamywanie rzeczywistości.
Jeżeli chodzi o przedszkola i program ˝Maluch+˝...
(Poseł Paweł Bliźniuk: Żłobki, nie przedszkola.)
Żłobki, przepraszam najmocniej. ˝Maluch˝ to był program Platformy 
Obywatelskiej, ale ten program był finansowany w 2015 r. na poziomie 150 mln. 
Kiedy myśmy doszli do władzy, to ten program finansowaliśmy przez wiele lat 
na poziomie 450 mln, a w 2023 r. - 5,5 mld. To, że teraz likwidowane są białe 
plamy, to tylko i wyłącznie dlatego, że te pieniądze dla samorządów dał rząd 
Prawa i Sprawiedliwości. I to są fakty, pani minister. Oprócz tego przypomnę, 
że rząd Prawa i Sprawiedliwości wprowadził ulgę podatkową dla rodzin 
wielodzietnych i rodzina z czworgiem dzieci tak naprawdę nie płaci podatków. 
Następny punkt dzisiejszego posiedzenia to jest kolejna ustawa - projekt 
poselski posłów Prawa i Sprawiedliwości - która będzie zmierzała do tego, 
żeby jeszcze bardziej wspomóc polskie rodziny. Wprowadziliśmy również inne 
projekty, takie jak rodzinny kapitał opiekuńczy. Państwo wprowadziliście 
program ˝Aktywny rodzic˝, owszem, tak, tylko dobrze by było, żebyście państwo 
wypłacali pieniądze, żeby nie było zatorów, bo już słyszymy, że na te 
pieniądze rodzice czekają, a tych pieniędzy nie otrzymują. To pokrótce, żeby 
obalić te mity, ile Koalicja Obywatelska czy koalicja 13 grudnia dobrego 
zrobiła i jak wspiera polskie polskie rodziny.
Przypomnę jeszcze raz: program ˝Rodzina 500+˝, 800+, to program wprowadzony 
przez rząd Prawa i Sprawiedliwości, który zmienił spojrzenie na polską 
rodzinę. To był też program bardzo ekonomiczny, który napędził koniunkturę, 
napędził popyt wewnętrzny.
(Poseł Dorota Marek: Do inflacji.)
Zrozumcie, że inwestowanie w polską rodzinę to nie jest koszt, to jest zysk, 
dlatego że - tak jak powiedziałam w pierwszym moim wystąpieniu, 
przedstawiając sprawozdanie z posiedzenia komisji - koszty ponoszone przez 
rodziny, żeby wychowywać dzieci w rodzinie, ponoszą rodzice, a jeżeli tych 
dzieci jest więcej, to zysk później osiąga całe społeczeństwo, bo ktoś musi 
pracować. Czyli ważne jest, aby zrozumieć, że inwestowanie w rodzinę to nie 
jest koszt, to jest inwestycja, to jest zysk dla państwa polskiego i im 
bardziej będziemy w taki sposób podchodzić do finansowania dzieci w 
rodzinach, tym lepsza będzie sytuacja w kraju. Natomiast niestety teraz mamy 
taką sytuację, że wracają zakupy na zeszyt, wracają chwilówki. Też mówiła o 
tym moja koleżanka z Prawa i Sprawiedliwości.
Będziemy się przyglądać, jak ten program będzie realizowany, czy nie będzie 
zakusów, co wynikało z waszych wypowiedzi, aby ten program modyfikować, 
zmieniać. Bo chcieliście. Pamiętam tę debatę. PSL chciał, aby ograniczyć 800+ 
tylko do... zabrać tym rodzicom, którzy stracą pracę. Przecież wiemy, że ten 
program wcale nie deaktywizuje zawodowo ani kobiet, ani mężczyzn. Jest on 
wielkim sukcesem naszego rządu. Dziękuję. (Oklaski)"
110,Daria Gosek-Popiołek,Lewica,"Szanowny Panie Marszałku! Wysoka Izbo! W imieniu Koalicyjnego Klubu 
Parlamentarnego Lewicy przedstawiam stanowisko w sprawie sprawozdania Rady 
Ministrów z realizacji ustawy o pomocy państwa w wychowywaniu dzieci w 2023 
r. wraz ze stanowiskiem komisji, druki nr 704 i 790.
Polityka rodzinna polegająca na tworzeniu mechanizmów wsparcia rodzin to 
fundament państwa. Jednym z tych elementów jest świadczenie 500+ kierowane do 
wszystkich rodzin, obecnie wypłacane w wysokości 800 zł. Kolejne to rodzinny 
kapitał opiekuńczy oraz dofinansowanie opieki żłobkowej, które to od 
października 2024 r. zostaną zastąpione przez świadczenie z programu ˝Aktywny 
rodzic˝. Dla rodzin będących w trudniejszej sytuacji materialnej istnieje 
wsparcie w ramach systemu świadczeń rodzinnych, a także wsparcie dla rodzin 
dzieci i dorosłych z niepełnosprawnością, które to wsparcie powinno być 
rozwijane, bo mamy tu do czynienia z wieloletnimi zaniedbaniami.
W 2023 r. do Zakładu Ubezpieczeń Społecznych złożono 5,3 mln wniosków o 
przyznanie świadczenia wychowawczego, które dotyczyły 8,1 mln dzieci. 
Przeciętna liczba dzieci uprawnionych do świadczeń w 2023 r. wyniosła 6,9 
mln. W 2023 r. wydatki na realizację programu ˝Rodzina 500+˝ wyniosły prawie 
42 mld zł.
W roku 2023 wskaźnik zasięgu ubóstwa skrajnego ogółem wzrósł o 2 punkty 
procentowe w stosunku do roku poprzedniego i osiągnął wartość 6,6%, zbliżoną 
do poziomu sprzed 2015 r. Miały na to wpływ bez wątpienia wysoka inflacja z 
2022 r., ceny energii elektrycznej oraz paliwa, co jest związane z wybuchem 
wojny na terytorium Ukrainy, a wcześniej pandemią COVID-19. Ministerstwo 
wskazuje, że podwyższenie kwoty świadczenia wychowawczego od 2024 r. powinno 
przyczynić się do ponownego ograniczenia ubóstwa skrajnego wśród dzieci. 
Niemniej jednak należy oczekiwać od rządu zdecydowanych działań mających na 
celu przeciwdziałanie ubóstwu wśród dzieci.
Olbrzymim wyzwaniem dla Polski są kwestie niskiej dzietności. Stabilizacja 
sytuacji rodzin, rynek pracy, dostępne mieszkania, żłobki, świadczenia 
rodzinne - to czynniki, które przekładają się na to, czy rodziny podejmą 
decyzję o posiadaniu dziecka. Wzmacnianie pozycji kobiet na rynku pracy, 
ułatwianie łączenia ról rodzicielskich z zawodowymi, przeciwdziałanie 
dyskryminacji kobiet - to również jedne z wyzwań, jakie stoją przed rządem i 
ministerstwem. Dziękuję."
180,Janusz Kowalski,PiS,"Szanowna Pani Marszałek! Szanowni Państwo! Bardzo dziękuję za tę ciekawą 
dyskusję na temat programu 500+, 800+, na temat demografii. Wszyscy albo 
większość z nas mamy rodziny. Pozdrawiam wszystkie mamy, pozdrawiam 
wszystkich ojców, pozdrawiam wszystkie dzieci. I zachęcam do tego, żeby 
również przy tym projekcie, projekcie Klubu Parlamentarnego Prawo i 
Sprawiedliwość, wyłączyć spory polityczne i spojrzeć na kwestię dotyczącą 
systemowych rozwiązań prodemograficznych od strony merytorycznej. Taka jest 
również nasza intencja. Słuchaliśmy z uwagą chociażby deklaracji szanownej 
pani poseł Kłopotek z Polskiego Stronnictwa Ludowego, deklaracji Klubu 
Parlamentarnego PSL o popieraniu wszelkiego rodzaju dobrych rozwiązań 
prodemograficznych, słyszeliśmy wcześniejszą deklarację szanownej pani 
minister Agnieszki Gajewskiej...
Wicemarszałek Monika Wielichowska:
Aleksandry Gajewskiej.
Poseł Janusz Kowalski:
...o szukaniu dobrych rozwiązań dla polskich dzieci. A więc zachęcam, 
szanowni państwo, do tego, żeby państwo spojrzeli na naszą propozycję jako 
nie propozycję polityczną opozycji, tylko propozycję systemową, w której 
szukamy konsensusu.
Czego dotyczy, szanowni państwo, nasza propozycja? Dotyczy dwóch prostych 
rzeczy. Rozmawialiśmy wcześniej w kontekście programu 500+ i 800+ o tzw. 
rewaloryzacji. I dokładnie chcemy ten sam mechanizm, to samo myślenie 
wprowadzić w stosunku do dwóch ważnych instytucji. Szanowna pani 
przewodnicząca Rusecka mówiła rzeczywiście o ważnym programie, który 
wprowadził rząd Prawa i Sprawiedliwości. Chodzi oczywiście o PIT-0 dla rodzin 
wielodzietnych 4+. Mamy takich rodzin prawie 183 tys. w Polsce. Zgodnie z 
decyzją rządu Prawa i Sprawiedliwości prawie od 3 lat ten model PIT-0 
obowiązuje. Rzeczywiście jest tak, że do tego limitu 85 528 zł przychodów 
rodziny wielodzietne 4+ nie płacą podatku, są zwolnione z PIT. Ale 
wprowadziliśmy jako rząd Prawa i Sprawiedliwości, zmieniliśmy pierwszy próg 
podatkowy od 1 stycznia 2022 r. na kwotę 120 tys. zł, a więc ten, który 
obowiązywał - 85 528 zł w latach 2009-2021, podnieśliśmy do 120 tys. zł. I 
oczywiście słusznie możecie państwo zauważyć, że wprowadzając tę naszą 
propozycję wsparcia rodzin wielodzietnych, nie podnieśliśmy kwoty tej naszej 
propozycji do podniesionego limitu progu. I chcemy dzisiaj to uzupełnić. 
Oczywiście też mógłbym powiedzieć, że takiej poprawki również ze strony 
ówczesnej opozycji nie było, tylko że to nie jest kwestia tego, żeby się 
przerzucać, tylko chodzi o to, żeby zadać sobie pytanie: Czy naszym zdaniem, 
skoro ta instytucja miała służyć i być oparta o pierwszy próg podatkowy, nie 
warto tego podnieść i w ten sposób wesprzeć podatkowo rodzin wielodzietnych? 
Naszym zdaniem, szanowni państwo, tak.
Serdecznie pozdrawiam te 183 tys. polskich rodzin, które wychowują czwórkę 
dzieci i więcej. Jest to ogromny wysiłek również finansowy i ekonomiczny. I w 
ten sposób chcemy zachęcić wszystkich państwa, bez względu na barwy 
polityczne, do wsparcia tej naszych propozycji podniesienia, zwiększenia 
limitu przychodów objętych zwolnieniem PIT. To jest pierwsza propozycja w 
zakresie naszej ustawy.
Druga propozycja dotyczy zwiększenia limitów dochodów ograniczających 
zastosowanie ulg prorodzinnych względem podatników posiadających jedno 
dziecko. I tutaj, szanowni państwo, przypomnę, że dotyczy to tych podatników, 
którzy wykonują władzę rodzicielską, pełnią funkcję opiekuna prawnego lub 
sprawują opiekę poprzez pełnienie funkcji rodziny zastępczej wyłącznie w 
stosunku do jednego dziecka. Obecnie stan prawny jest następujący. Mamy 
sytuację taką: dochody nie przekroczyły w roku podatkowym kwoty 112 tys. zł - 
w przypadku gdy podatnik pozostawał przez cały rok podatkowy w związku 
małżeńskim, 112 tys. zł - w przypadku gdy podatnik jest osobą samotnie 
wychowującą dziecko, oraz 56 tys. zł - w przypadku gdy podatnik nie 
pozostawał w związku małżeńskim, w tym również przez część roku. Takie mamy 
właśnie w tej chwili ograniczenia dochodowe, jeżeli chodzi o zastosowanie tej 
ulgi prorodzinnej na pierwsze dziecko.
Co proponujemy, szanowni państwo? W związku z tym, że te progi nie były 
zmieniane od 12 lat, bo ostatni raz te limity uległy zmianie w roku 2013, 
proponujemy podniesienie tych limitów w sposób, naszym zdaniem, bardzo 
racjonalny: ze 112 tys. zł do 120 tys. - w przypadku gdy podatnik pozostawał 
przez cały rok podatkowy w związku małżeńskim, ze 112 tys. zł do 120 tys. zł 
- w przypadku gdy podatnik jest osobą samotnie wychowującą dziecko, i z 56 
tys. do 60 tys. zł - w przypadku gdy podatnik nie pozostawał w związku 
małżeńskim, w tym również przez część roku.
Od razu, szanowni państwo, deklaracja. To jest deklaracja Klubu 
Parlamentarnego Prawo i Sprawiedliwość. Jeżeli zgodzicie się państwo z tym 
modelem naszego myślenia w stosunku do pierwszej i drugiej instytucji i 
uznacie państwo, że jest to dobre rozwiązanie i warto te progi podnieść, nie 
np. do... ale np. 125 tys., 130 lub 150, lub zmienić jakieś elementy tej 
metody wspierania czy instrumentu wspierania rodzin wielodzietnych, a w tym 
przypadku wykorzystywania ulgi prorodzinnej na pierwsze dziecko, bo wszyscy 
chcemy wspierać polskie rodziny, w ciemno deklarujemy jako Klub Parlamentarny 
Prawo i Sprawiedliwość, że poprzemy te rozwiązania. Poprzemy te rozwiązania, 
wyjmujemy je spod sporu politycznego. Nie przerzucamy się kto, co, jak. 
Popieramy je w ciemno. I do tego, szanowni państwo, zachęcam, do takiej 
refleksji. Być może macie jeszcze lepsze rozwiązania, być może chcecie pewne 
rzeczy systemowo zmienić. Jesteśmy na taki dialog absolutnie otwarci i 
będziemy to popierać, wyjmując spod sporu politycznego, trzymając za słowo 
m.in. wszystkich tych z państwa, którzy wypowiadali się w trakcie debaty na 
temat 800+. Szczególnie jeżeli chodzi o ulgę na pierwsze dziecko, to sytuacja 
wydaje się merytorycznie uzasadniona. Jeżeli te limity nie były zmieniane od 
13 lat, a jednak poziom wynagrodzeń zwiększył się, i to zasadniczo, dzięki 
polityce polskiego państwa i dzięki sytuacji gospodarczej, dzięki rozwojowi 
gospodarczemu w Polsce, to jest oczywiste, że jednak brak podniesienia tych 
limitów spowoduje, można powiedzieć, zmniejszenie liczby osób i zmniejszenie 
liczby rodzin, które będą mogły skorzystać z tej ulgi na pierwsze dziecko. I 
teraz jest pytanie, czy taka jest nasza intencja. Oczywiście, że nie jest 
taka nasza intencja. Chcemy, żeby jak najwięcej polskich rodzin skorzystało z 
ulgi prorodzinnej. Szukamy dobrych rozwiązań podatkowych, które będą 
wspierały polskie rodziny.
Szanowni Państwo! Jeżeli chodzi o koszty finansowe, to my obliczyliśmy bardzo 
dokładnie koszty finansowe tych dwóch rozwiązań. Jeżeli chodzi o rozwiązanie 
nr 1, czyli dotyczące PIT-0, to szacujemy te koszty na ok. 44 mln zł, w tym 
22 mln zł dla budżetu państwa, reszta to jest, można powiedzieć, zmniejszenie 
wpływu do jednostek samorządu terytorialnego. Jeżeli chodzi o rozwiązanie nr 
2, czyli zwiększenie limitu dochodów ograniczających zastosowanie ulgi 
prorodzinnej na pierwsze dziecko, to jest to 28 mln zł. Więc łącznie, 
szanowni państwo, to 72 mln zł dla całego państwa, w tym dla budżetu państwa 
3 mln zł. I to jest właśnie to pytanie, które chcemy sobie jako cała klasa 
polityczna, jako polscy posłowie, 460 posłów, zadać: Czy taka właśnie 
rewaloryzacja tych dwóch instrumentów, poniesienie tego kosztu 72 mln zł jest 
dobrym, realnym wsparciem dla polskich rodzin? Naszym zdaniem tak, podatkowo 
tak. Patrząc na liczby, patrząc na instrumenty, które zostały wcześniej 
wprowadzone, a nie zostały zrewaloryzowane, naszym zdaniem tak. Tak jak 
powiedziałem wcześniej, jeżeli będą państwo skłonni rozważyć nie tylko 
poparcie, ale również zwiększenie tych kwot - jesteśmy za. Jesteśmy za, bo 
naszym zdaniem system podatkowy tak skonstruowany jak np. konstrukcja PIT-40 
dla rodzin 4+... Być może kiedyś rzeczywiście warto rozpocząć dyskusję. W 
naszym uzasadnieniu jest ta informacja, to jest też kilkaset tysięcy rodzin 
wielodzietnych, które posiadają zgodnie z definicją ustawową troje dzieci. 
Być może warto to systemowe rozwiązanie zastosować również dla rodzin z 
trojgiem dzieci. Ale chcemy w tej sprawie szukać konsensusu, żeby takie 
rzeczy wyłączać spod sporu politycznego. Kwestia dotycząca 500+ i 800+ jest 
dobrym rozwiązaniem, ponieważ dzisiaj w zasadzie nie ma żadnego posła, który 
wprost by powiedział, że jest za zniesieniem tego programu. I bardzo dobrze, 
bo taka pewność dla rodzin jest konieczna.
Szanowni Państwo! Chciałbym bardzo podkreślić rolę pani minister Marleny 
Maląg w przygotowaniu tej ustawy, która wprowadzała 800+, która była twarzą 
bardzo wielu dobrych, pozytywnych rozwiązań za czasów rządów Prawa i 
Sprawiedliwości dla polskich rodzin, dla polskich seniorów i dla polskich 
dzieci. Dzisiaj pani Marlena Maląg pilnuje spraw dotyczących polityki 
społecznej, jak i polityki demograficznej, polityki finansowej. Bezpośrednio 
również w Parlamencie Europejskim jest sojusznikiem myślenia o tym, aby 
polityka Unii Europejskiej nie ingerowała, jeżeli chodzi o te instrumenty 
wsparcia polskich rodzin, jeżeli chodzi o ograniczanie naszych możliwości. 
Warto tutaj panią minister w tym momencie wspomnieć, bardzo serdecznie 
dziękując za przygotowanie ustaw.
Podsumowując: Klub Parlamentarny Prawo i Sprawiedliwość rekomenduje prace nad 
tym projektem ustawy. Jesteśmy otwarci na nowe rozwiązania, zachęcamy do 
wyjęcia tego spod sporu politycznego.
Od razu nawet uczciwie powiedziałem, bo na pewno by się takie pytanie 
pojawiło, dlaczego w przypadku PIT0-0 nie podnieśliśmy od razu pierwszego 
progu podatkowego obowiązującego w latach 2009-2021 z 85 528 zł do 120 tys. 
zł. Myślę, że to było jakieś przeoczenie, to trzeba uczciwie powiedzieć. 
Chcemy to przeoczenie dzisiaj naprawić, zachęcamy państwa do tego. A jeżeli 
macie państwo jeszcze lepszą propozycję, wyższą, absolutnie to poprzemy, 
ponieważ trzeba wspierać polskie dzieci, polskie rodziny. Zachęcam do debaty 
pozbawionej jakichkolwiek emocji społecznych. Naprawdę można. Dziękuję, 
szanowna pani marszałek.
(Przewodnictwo w obradach obejmuje wicemarszałek Sejmu Włodzimierz Czarzasty)
Wicemarszałek Włodzimierz Czarzasty:
Dziękuję bardzo. (Wesołość na sali)
Poseł Janusz Kowalski:
Ja się zawsze na pana marszałka natnę. Przepraszam. Dziękuję, panie 
marszałku. Witam serdecznie pana. Jestem przekonany, że pan również będzie 
wspierał polskie rodziny. Cieszę się, że zawsze mogę z panem się spotkać przy 
swoich projektach ustaw."
204,Zbigniew Krzysztof Kuźmiuk,PiS,"Dziękuję bardzo.
Panie Marszałku! Panie Ministrze! Mam zaszczyt zaprezentować stanowisko klubu 
Prawa i Sprawiedliwości w sprawie projektu ustawy zawartego w druku nr 824. 
Oczywiście tego projektu nie będę omawiał, doskonale zrobił to pan poseł 
Kowalski. Ja tylko zwrócę uwagę, że rzeczywiście jest to, można powiedzieć, 
kolejny nieduży kroczek na drodze wspierania rodzin wychowujących dzieci. 
Rząd Prawa i Sprawiedliwości przez 8 lat na tej drodze wykonał znaczące 
kroki. To jest maleńki kroczek na tej drodze, ale moim zdaniem konieczny. Mam 
nadzieję, że mimo tego, że jest to inicjatywa klubu Prawa i Sprawiedliwości, 
to jednak wszystkie kluby pochylą się z racjonalnością nad tym projektem i go 
poprą. Jego koszt wynosi, tak jak oszacowaliśmy własnymi siłami, 72 mln zł, 
więc to jest koszt naprawdę skromniutki, a tak naprawdę poważna inwestycja w 
przyszłość rodzin, w szczególności wychowujących czworo i więcej dzieci.
Co więcej, tam jest wątek samorządowy, bo wiemy, że udziały w podatkach 
dochodowych mają samorządy. Ale proszę państwa, tę sprawę rozwiązała ustawa o 
dochodach jednostek samorządu terytorialnego. Skoro dochody zostały oparte 
nie na wpływach podatkowych, tylko na dochodach podatników, to zmiany 
zmniejszające obciążenia podatkowe nie wpływają negatywnie na budżety 
samorządów już od tego roku, w związku z tym tego obciążenia nie ma i 
samorządy na tym nie stracą nawet tych skromnych pieniędzy, na co zwracam 
uwagę.
Ale proszę państwa, skoro mówiłem o tym maleńkim kroczku, którym jest ten 
projekt ustawy, to nie byłbym sobą, gdybym nie przypomniał tych wielkich 
kroków, które uczynił rząd Prawa i Sprawiedliwości, wspierając polskie 
rodziny.
Proszę państwa, rozwiązanie 500+ i 800+. Szkoda, że pani minister, która 
odpowiada za polskie rodziny, za politykę społeczną szerzej, nie została na 
tym punkcie obrad, bo warto byłoby, żeby trochę prawdy na ten temat 
usłyszała, bo odnoszę wrażenie, że minister odpowiedzialna za polskie rodziny 
i za programy, którymi się opiekuje, wyraźnie jest niechętna tym programom. 
Skoro o programie 500+ i 800+ jest w stanie powiedzieć i napisać, że nie 
przyniósł on żadnego efektu demograficznego i nie pomógł rodzinom 
wychowującym dzieci, i mówi to minister rodziny i polityki społecznej, to, 
proszę państwa, to nie jest w porządku. Nie będę używał ciężkich słów, ale 
wypadałoby ich tutaj użyć. Mam nadzieję, że to moje przesłanie do pani 
minister dotrze: otóż program 800+ spowodował o 200 tys. więcej urodzeń, niż 
to wynikało z prognozy GUS z 2014 r., i to ze średniej prognozy. Dobrze by 
było, żeby pani minister z tymi danymi się wreszcie zapoznała. Rzeczywiście 
jego wpływ pronatalistyczny był gasnący, ale na to złożyły się całkiem inne 
przyczyny. Nie czas i miejsce, żeby je wszystkie omawiać, ale urodziło się o 
200 tys. dzieci więcej niż wynikało to z prognozy i to średniej. Gdyby wziąć 
prognozę najniższą, to byłoby to 250 tys. I kto jak kto, ale minister rodziny 
powinien to wiedzieć. Proszę państwa, trudno mi sobie także wyobrazić, że 
program ten nie wpłynął na poprawę sytuacji materialnej polskich rodzin. 
Proszę państwa, przez 8 lat jego realizacji, a więc do kwietnia tamtego roku, 
do polskich rodzin z tego programu wpłynęło 320 mld zł. Proszę mi 
wytłumaczyć, jak 320 mld zł ma nie pomóc w finansowaniu rodzin wychowujących 
dzieci. Proszę państwa, naprawdę szacunek dla tych twardych liczb i wysiłku 
państwa polskiego na rzecz państwa, polskiej rodziny.
Proszę państwa, na koniec, ponieważ jest to krok na drodze podatkowej, 
maleńki krok, jak podkreślałem, przypomnę ten wielki krok. Otóż ten 
powszechnie krytykowany, bardzo często przez ówczesną opozycję, a teraz nawet 
przez rządzących, Polski Ład, proszę państwa, przyniósł bardzo poważne 
obniżenie podatku dochodowego od osób fizycznych. Dziesięciokrotne 
zwiększenie kwoty wolnej od podatku, dziesięciokrotne, nikt wcześniej na nic 
takiego się nie poważył, do kwoty 30 tys. Po drugie, proszę państwa, 
obniżenie stawki w pierwszym przedziale podatkowym z 17% do 12%, o 5 punktów 
procentowych. I wreszcie podniesienie tego drugiego progu podatkowego z 85 
tys. do 120 tys.
Proszę państwa, te trzy zmiany zostawiły w kieszeniach podatników, rocznie 
zostawiają w warunkach roku 2022 (Dzwonek) 50 mld zł. O tyle więcej zostało w 
kieszeniach podatników, także wychowujących dzieci. W związku z tym naprawdę 
należy się elementarny szacunek dla faktów i niepomniejszanie tego wysiłku 
państwa na rzecz Polaków, w tym także rodzin wychowujących dzieci. I dobrze 
by było, żeby pani minister Gajewska choć część tych liczb zapamiętała. 
Dziękuję bardzo. (Oklaski)"
233,Dorota Marek,KO,"Szanowny Panie Marszałku! Panie Ministrze! Wysoka Izbo! Debatujemy dziś nad 
poselskim projektem ustawy o zmianie ustawy o podatku dochodowym od osób 
fizycznych, który zakłada zwiększenie limitu przychodów objętych zwolnieniem 
z podatku dochodowego od osób fizycznych z kwoty 85 528 zł do 120 000 zł 
rocznie dla podatników wychowujących czwórkę lub więcej dzieci.
Dziękuję wnioskodawcom za skierowanie uwagi na potrzeby polskich rodzin i 
poszukiwanie rozwiązań wspierających ich sytuację. Przypomnę jednak, że przez 
ostatnie 8 lat państwa rządów byliście bardzo oporni na wszelkie propozycje 
rozwiązań prorodzinnych. Wprowadziliście program 500+, uznając, że załatwia 
on wszystkie problemy. Tymczasem jak wynika z dostępnych danych, program ten 
ani nie zwiększył dzietności, ani skutecznie nie zwalczył ubóstwa. Poziom 
ubóstwa na koniec waszych rządów był niemal taki sam jak na ich początku. 
Przy wprowadzaniu 500+ odrzucaliście wszelkie pomysły alternatywne, takie jak 
np. przeznaczenie tych środków na dodatkowe zajęcia dla dzieci w szkołach. 
Dla was najważniejszy był populizm i kupowanie wyborców za ich własne 
pieniądze, a nie rzeczywiste dobro dzieci. Nie sposób jednak polemizować z 
sensem kontynuacji programu 800+, który stanowi istotne wsparcie dla wielu 
rodzin. Straszyliście Polaków, że Platforma odbierze to świadczenie, a 
tymczasem od 1 stycznia 2024 r. zwiększyliśmy jego wysokość. Wy zaś, głosując 
przeciwko budżetowi państwa na 2025 r., sprzeciwiliście się także 
finansowaniu 800+. Głosowaliście przeciw miliardom złotych na wsparcie 
polskich rodzin. Przypomnę tylko, że głosując przeciwko budżetowi, nie 
sprzeciwiacie się Platformie czy rządowi, ale rozwiązaniom, które są ˝być 
albo nie być˝ dla milionów Polaków, od zapewnienia bezpieczeństwa, przez 
wzrost nakładów na obronność, nakłady na ochronę zdrowia po wsparcie rodzin. 
Powinniście się wstydzić takiej postawy. Dziś, przedstawiając projekt ustawy, 
próbujecie występować jako obrońcy budżetu polskich rodzin. A gdzie byliście, 
gdy inflacja przekraczała 16%? To my zdławiliśmy inflację i wprowadziliśmy 
szereg rozwiązań prorodzinnych, takich jak m.in. program ˝Aktywny rodzic˝, 
który daje dofinansowanie do 1500 zł miesięcznie lub 1900 zł dla dzieci z 
niepełnosprawnością na żłobek, klub dziecięcy lub opiekuna dziecięcego, 
program refundacji in vitro - realne skutki to ponad 7 tys. ciąż po roku 
funkcjonowania programu. Dodatkowo było podniesienie kwoty renty socjalnej, 
wprowadzenie renty wdowiej i wiele innych, których nie sposób tutaj wymienić. 
To wszystko zrealizowaliśmy w ciągu 1 roku od objęcia władzy. Możecie 
wstydzić się swoich 8 lat rządów, ale nie możecie zarzucać nam próżności. W 
uzasadnieniu projektu piszecie o zmianach w systemie podatkowym z 2022 r., 
kiedy podniesiono próg podatkowy. Reforma ta, obiecująca uzdrowienie systemu, 
okazała się totalną katastrofą. Już wtedy wiadomo było o spadku dzietności, 
co czyniło tamten moment idealnym do wprowadzenia ulg dla rodzin 
wielodzietnych. Dziś zaś niczym magicy wyciągacie z kapelusza coraz to nowe 
pomysły. To zwykła hipokryzja: krytykować budżet, głosować przeciw niemu, a 
jednocześnie składać propozycje, które obciążają sektor finansów publicznych 
kwotą 72 mln zł rocznie. Kogo chcecie pozbawić tych środków? Proszę, 
powiedzcie kogo. Komu chcecie odebrać te środki? Czas, kiedy rządziło się 
przez dzielenie, skończył się bezpowrotnie 15 października 2023 r.
W imieniu klubu Koalicji Obywatelskiej wnoszę o odrzucenie tego projektu w 
pierwszym czytaniu. (Oklaski)"
292,Norbert Pietrykowski,Polska2050-TD,"Panie Marszałku! Państwo Ministrowie! Wysoka Izbo! Projekt omawianej dzisiaj 
ustawy wprowadza zmiany w tzw. ustawie PIT: po pierwsze, ulgi dla rodzin 4+, 
po drugie, ulgi na dzieci. Ale teraz chciałbym postawić pytanie. Czemu ma 
służyć proponowana zmiana? Po pierwsze, kształtowaniu skutecznej polityki 
prorodzinnej. Ale czy ulga podatkowa jest takim instrumentem? Otóż w 2023 r. 
dzietność, czyli iloraz liczby urodzin i liczby kobiet w wieku rozrodczym, 
wynosiła 1,16, a według przewidywań spadnie do 1,10. Jeżeli chodzi o Europę, 
jesteśmy niestety tylko przed Maltą i przed Ukrainą, która jest pogrążona w 
wojnie. Dlatego, Wysoka Izbo, to jest równia pochyła.
Uważamy, że urlopy tacierzyńskie to był dobry pomysł. Ale chciałem tylko 
przypomnieć, co działo się z programem 500+. Początkowo był on oczywiście 
krytykowany, bo dotyczył tylko drugiego dziecka, teraz - za to, że nie 
różnicuje się rodzin pod względem zamożności. Chciałbym Wysokiej Izbie 
przypomnieć, że rok 2024 był ogłoszony przez Senat RP Rokiem Edukacji 
Ekonomicznej, po to by zachęcić nauczycieli do kształcenia naszych dzieci w 
zakresie ekonomii. Ale tak naprawdę jednym z powodów, dlaczego chcemy 
kształcić nasze dzieci z zakresu ekonomii, jest to, aby umiały mądrze 
zapracować na nas, starzejących się Polaków. Przypomnę tylko Wysokiej Izbie, 
że za 3 lata co trzeci Polak będzie w wieku powyżej 50. roku życia.
Rok 2024 skończył się, ale problem się nie skończył. Jest bardzo dużo 
propozycji, aby tę dramatyczną dzietność zwiększyć. Niektóre kraje korzystają 
z naszych dorobków i tworzą tzw. zachęty finansowe. Jako że Wysoka Izba jest 
również miejscem i izbą myśli, izbą zastanowienia się, izbą propozycji, może 
warto rozważyć każdą propozycję, jak zwiększyć dzietność. W tym roku 
przypadają nam wyjątkowe wybory. 18 maja będziemy wybierać nowego prezydenta 
Polski.
(Poseł Arkadiusz Czartoryski: Pana Karola Nawrockiego.)
To w pana ocenie, panie pośle. Zobaczymy.
Może warto zastanowić się, aby poprawić dzietność, nad wprowadzeniem nowego 
programu: przyszłe pokolenie+, czyli każde nowo narodzone dziecko mogłoby 
otrzymywać dodatkowe 800 zł. Wydatek z budżetu byłby bardzo niewielki, 
dlatego że dzieci rodzi się bardzo mało. Natomiast musimy wziąć pod uwagę, że 
z obecnego programu 800+ ubywa dzieci, dlatego że przestają z niego korzystać 
ze względu na swój wiek. Po prostu 18 lat mija, program się kończy. Dlatego 
te dwie zachęty dla nas jako dla pomysłodawców, czyli dzieci rodzi się bardzo 
mało i po drugie dzieci wypadają z tego programu... Może warto się nad tym 
zastanowić? Taki pomysł daję pod dyskusję. To, co pan poseł Kowalski mówił - 
warto przedstawiać różne projekty. Może akurat.
Dlatego chciałbym o dzietności... To jest problem i tutaj się zgadzam. To nie 
jest problem jednej partii, ale wszystkich Polaków. Polacy oczekują, że my go 
rozwiążemy, bo musimy się nad nim pochylić.
Wracam oczywiście do dzisiejszego omawianego projektu. Diabeł tkwi w 
szczegółach, panie pośle. Po pierwsze, propozycja zmiany tej kwoty nie 
uwzględniała tego (Dzwonek), że wspólny PIT jest dla ulgi dla rodzin 4+, ulgi 
dla młodych i ulgi na powrót oraz ulgi dla seniora. Otóż różnicie się też 
państwo troszeczkę, jeśli chodzi o szacunkowe dane ministra finansów. Tutaj 
Ministerstwo Finansów zakłada, oszacowało 86 mln, a pan poseł mówił o 44 mln 
w zakresie punktu pierwszego, czyli PIT-u, i 77 mln w stosunku do 28...
Ja tylko chciałem powiedzieć, że Polska 2050 - Trzecia Droga proponuje 
odesłać druk sejmowy nr 824 do dalszych prac w komisji. Dziękuję bardzo. 
(Oklaski)"
454,Jolanta Zięba-Gzik,PSL-TD,"Panie Marszałku! Wysoka Izbo! Panie Ministrze! W imieniu klubu Polskie 
Stronnictwo Ludowe - Trzecia Droga mam zaszczyt przedstawić stanowisko klubu 
w sprawie projektu ustawy o zmianie ustawy o podatku dochodowym od osób 
fizycznych, druk nr 824.
Projekt ustawy dotyczy zwiększenia limitu przychodów objętych zwolnieniem z 
PIT z kwoty 85 528 zł do kwoty 120 tys. zł rocznie dla podatników 
wychowujących czworo lub więcej dzieci oraz zwiększenia limitu dochodów 
ograniczających zastosowanie ulgi prorodzinnej względem podatników 
posiadających jedno dziecko. Klub Polskie Stronnictwo Ludowe - Trzecia Droga 
jak najbardziej popiera działania mające na celu wspieranie rodzin i poprawę 
sytuacji demograficznej. Uważamy jednak, że przedstawione rozwiązania są 
niekompletne. Chcielibyśmy zaznaczyć, że od początku tej kadencji koalicja 15 
października wypracowała kilka rozwiązań mających realny wpływ na wzrost 
demograficzny w Polsce. Dzięki naszym działaniom został wprowadzony i 
sfinansowany program in vitro, który daje nadzieję tysiącom par borykających 
się z problemem niepłodności i umożliwia im założenie rodziny. Wprowadziliśmy 
program ˝Aktywny rodzic˝, który wspiera rodziców w łączeniu obowiązków 
zawodowych i rodzinnych, ułatwiając powrót do pracy po urodzeniu dziecka. 
Utrzymaliśmy program 800+. Podnieśliśmy kwotę renty socjalnej.
PiS przez 8 lat sprawowania władzy miał wiele okazji, by podjąć działania 
sprzyjające wzrostowi dzietności w Polsce, jednak trudno dostrzec w 
dotychczasowych działaniach poprzedniego rządu skuteczne i trwałe 
rozwiązania, które mogłyby odpowiedzieć na wyzwania demograficzne. Obecnie 
PiS proponuje projekt ustawy, o którym jakoś przez ostatnie lata nie 
mówiliście, a przecież mieliście pełnię władzy.
Proponowane zwiększenie limitu zwolnienia z PIT dla rodzin wielodzietnych do 
120 tys. zł rocznie nie uwzględnia tego, że obecnie obowiązuje wspólny limit 
- 85 528 zł dla wszystkich ulg, potocznie zwany PIT-0. Projekt nie uwzględnia 
podatników o niskich dochodach. Z danych z 2023 r. publikowanych przez 
Ministerstwo Finansów wynika, że w przypadku podatników opodatkowujących 
dochody według skali podatkowej u ok. 37% podatników nie wystąpił podatek 
należny. Stąd podatnicy ci mogą korzystać z ulgi na dzieci jedynie w ramach 
dodatkowego zwrotu. Projekt natomiast nie przewiduje podwyższenia łącznego 
limitu dla wszystkich ulg.
W uzasadnieniu projektu wskazaliście także, że jego koszt wyniesie 72 mln zł, 
podczas gdy według danych Ministerstwa Finansów rzeczywisty koszt wyniesie 
znacznie więcej, co świadczy o braku rzetelności w przygotowaniu projektu. 
Ponadto należy zauważyć, że doświadczenia z programu 500+, obecnie 800+, 
pokazują, że finansowe zachęty jednak nie wpłynęły na wzrost dzietności, a 
projektodawcy nie przedstawili dowodów na to, że proponowane zmiany 
doprowadzą do osiągnięcia zamierzonego celu.
Dlatego Klub Parlamentarny Polskie Stronnictwo Ludowe - Trzecia Droga będzie 
głosować za odrzuceniem projektu ustawy w pierwszym czytaniu. Dziękuję 
bardzo. (Oklaski)"
490,Michał Połuboczek,Konfederacja,"Panie Marszałku! Wysoka Izbo! Mam zaszczyt przedstawić stanowisko klubu 
Konfederacja dotyczące projektu podwyższenia limitów, jakie przysługują 
rodzinom wielodzietnym.
Uważamy, że jest to projekt bardzo dobry, idący w bardzo dobrym kierunku, ze 
względu na fakt, iż największym problemem Polski jest właśnie demografia. 
Kwoty przedstawione w projekcie to tak naprawdę tylko uwzględnienie inflacji, 
jaką mieliśmy przez ostatnie lata. Uważam, że te kwoty można by było jeszcze 
podnieść. Dlatego kierując ten projekt do prac w komisjach, będziemy 
proponować poprawki, by te limity jeszcze wzrosły, bo gdy uwzględnimy 
inflację, która była przez ostatnie lata, to jest to wciąż za mało.
Konfederacja będzie głosować za skierowaniem tego projektu do prac w 
komisjach. Serdecznie dziękuję. (Oklaski)"
216,Grzegorz Lorek,PiS,"Bardzo dziękuję.
Szanowny Panie Marszałku! Szanowny Panie Ministrze! Wielce Szanowni Państwo! 
Złożyliśmy propozycję ustawową. Jestem przekonany, że bardzo dobrą. To już 
widać. Koalicja Obywatelska nam jej zazdrości.
Ale korzystając z tego, że na sali jest wiceminister finansów, mam pytanie. 
Czy Ministerstwo Finansów pracuje nad jakimiś rozwiązaniami? Bo zakładam 
niestety, że ich nie poprzecie. Więc czy pracujecie i kiedy ich możemy się 
spodziewać? I oczywiście jaki macie stosunek do naszej bardzo dobrej ustawy? 
Dziękuję. (Oklaski)"
341,Marcin Skonieczka,Polska2050-TD,"Panie Marszałku! Panie Ministrze! Wysoka Izbo! Na początku chciałem 
podziękować panu posłowi Kowalskiemu za pozdrowienia, bo tak się składa, że 
jestem jedną z tych 183 tys. rodzin, która ma czwórkę i więcej dzieci. W moim 
przypadku jest to czwórka dzieci.
Natomiast jeśli chodzi o projekt ustawy, to pan poseł pytał też, czy są 
lepsze rozwiązania. Tak, mamy lepsze rozwiązanie. Polska 2050 Szymona Hołowni 
od wielu lat proponuje wprowadzenie PIT-u rodzinnego. Polega to na tym, że 
członkowie rodziny.... (Oklaski) Dziękuję. Rozliczają się oni wspólnie, czyli 
wtedy wszystkie ulgi, wszystkie progi dzielą się przez liczbę osób. Jest to 
rozwiązanie proste, systemowe, wspierające rozwój. Przy podniesieniu kwoty 
wolnej od podatku do 60 tys. ta propozycja byłaby tożsama, bo wtedy rodzina 
czteroosobowa mogłaby mieć ulgę po 120 tys. na każdego z rodziców. Tak że 
Polska 2050 będzie dalej szła w tym kierunku, aby to rozwiązanie związane z 
PIT-em rodzinnym wdrożyć. Na razie to nie jest w umowie koalicyjnej, ale 
będziemy przekonywali (Dzwonek) Wysoką Izbę do tego, aby taki projekt 
poparła. Dziękuję bardzo."
193,Mariusz Krystian,PiS,"Panie Marszałku! Wysoka Izbo! Bardzo dziękuję za ten projekt. Jest to bardzo 
dobry projekt, który w mojej ocenie w pierwszej kolejności przede wszystkim 
wspiera rodziny wielodzietne i promuje rodziny wielodzietne. Czy projekt 
wpłynie na dzietność? Mam wątpliwości, bo widać wyraźnie, że dzietność to 
jest przede wszystkim sfera idei i światopoglądu: tego, czy rodzinę uważa się 
za centrum swojego życia, i tego, że warto mieć dzieci, czy że rodzinę 
uważamy - jak to się próbuje pokazywać w mediach głównego nurtu, popkulturze 
- za miejsce opresji i jakiegoś ograniczenia ambicji własnych. Nie promuje 
się rodziny, tylko związki partnerskie, homoseksualne, a zamiast dzietności 
promuje się aborcję. Od tego wszystkiego zależy szczęście rodziny i 
dzietność. Warunki ekonomiczne oczywiście sprzyjają dzietności. Czy są 
determinujące? (Dzwonek) Tego nie wiem. Ważny, potrzebny projekt wsparcia 
rodzin wielodzietnych. Dziękuję bardzo. (Oklaski)"
180,Janusz Kowalski,PiS,"Panie Marszałku! Pozwolę sobie zabrać głos, jednak z merytorycznym apelem do 
szanownej pani poseł Doroty Marek z uprzejmą prośbą o przemyślenie, być może 
o wycofanie wniosku o odrzucenie w pierwszym czytaniu. Bo jesteśmy otwarci na 
rozmowę właśnie o Picie rodzinnym, o czym mówił pan poseł z Polski 2050, a to 
jest też program Polskiego Stronnictwa Ludowego. Dlatego szukamy dobrych 
rozwiązań. I to jest krok właśnie w tym kierunku.
Pomysł, o którym mówił pan poseł Pietrykowski, dotyczący dodatkowej kwoty, 
jeżeli chodzi o 800+ - jak najbardziej rozmawiajmy na ten temat. Naprawdę 
wyjmiemy tę kwestię ze sporów politycznych, bo rodzin wielodzietnych, które 
chcą mieć podwyższony limit z 85 tys. do 120 tys. zł, chcą płacić niższe 
podatki, naprawdę nie interesuje, co kto i o kim myśli w tej Izbie.
Szanowna Pani Poseł! Proszę się nad tym zastanowić i porozmawiajmy, w jaki 
sposób wesprzeć rodziny wielodzietne. Jeżeli macie państwo lepszy pomysł jako 
Platforma Obywatelska, tak jak powiedziałem, my to poprzemy. My to poprzemy. 
(Dzwonek) Bo nie rozmawiamy o partyjnych kwestiach, tylko rozmawiamy o 
rodzinach wielodzietnych. Dziękuję uprzejmie."
389,Tadeusz Tomaszewski,Lewica,"Panie Marszałku! Wysoki Sejmie! Szanowny Panie Ministrze! Przy okazji 
ewentualnych zmian w ustawie o podatku dochodowym od osób fizycznych 
chciałbym zapytać o zmianę, która już funkcjonuje, mianowicie o tzw. podatek 
zerowy dla osób, które nie ukończyły 26. roku życia. To rozwiązanie budzi 
wątpliwości, jeśli chodzi o dochody zawodników klubu, którzy nie ukończyli 26 
lat, mimo że od wszystkich tych zawodników zaliczkę na podatek dochodowy 
odprowadza klub jako osoba prawna i że ci zawodnicy nie prowadzą działalności 
gospodarczej. Stąd chciałbym zapytać pana ministra, czy wszystkie dochody 
osób do 26. roku życia zwolnione są z tego podatku. Oczywiście wtedy, kiedy 
nie przekraczają określonej kwoty. Mowa tutaj (Dzwonek) oczywiście o umowach, 
które zawierane są przez klub z zawodnikami. Dziękuję."
489,Bożena Lisowska,KO,"Panie Marszałku! Wysoki Sejmie! Przedstawiciel wnioskodawców, prezentując 
projekt nowelizacji, zakończył zdaniem, że ta zmiana to przeoczenie 8 lat ich 
rządów. Drugi z wnioskodawców powiedział, że to maleńki kroczek.
Natomiast w uzasadnieniu projektu państwo wskazujecie, że aby zwiększyć 
wskaźnik dzietności i poprawić sytuację demograficzną, jako państwo 
potrzebujemy szeroko zakrojonej polityki prorodzinnej. My się w pełni z tym 
zgadzamy i od 15 października 2023 r. właśnie to czynimy. Przywracamy to, co 
wy wygasiliście. Chodzi o finansowanie in vitro, babciowe, rentę wdowią czy 
szeroko zakrojony program ˝Aktywny maluch˝. Ujemny przyrost naturalny w 
Polsce trwa już od 10 lat. Potrzebujemy strategii identyfikującej bariery 
oraz niwelującej wszystkie wąskie gardła (Dzwonek), i to w obszarach wielu 
polityk. Potrzebna jest nam strategia ponadresortowa, ponieważ przyrost 
naturalny staje się wyzwaniem strategicznym dla Polski. Dziękuję. (Oklaski)"
433,Agata Wojtyszek,PiS,"Panie Marszałku! Wysoka Izbo! Problem demograficzny jest problemem od wielu 
lat nie tylko Polski, lecz także całej Europy. Prawo i Sprawiedliwość, 
dostrzegając to, już w 2015 r., idąc do wyborów, obiecało Polakom program 
500+. Wy wtedy mówiliście, że pieniędzy nie ma i nie będzie. Pokazaliśmy, że 
pieniądze są, i od kwietnia 2016 r., czyli już 8 lat, Polacy korzystając z 
tego programu. Kolejny program to 300+, który wspierał te dzieci, które 
chodzą do szkoły, każdą rodzinę.
Dziś stawiamy kolejny krok, aby wspierać rodziny: mamę, tatę i dzieci, a 
szczególnie te rodziny, które mają więcej niż jedno dziecko, a w tym 
przypadku czworo dzieci. To bardzo ważne, aby pokazywać wartość tych rodzin. 
Od 2015 r. pokazywaliśmy, że polska wielodzietna rodzina jest wartością dla 
całego kraju.
Dziś apeluję do państwa, żeby nie tylko poprzeć (Dzwonek) ten projekt, lecz 
także skończyć z polityką ideologiczną i zajmowaniem się ideologią, a zamiast 
tego promować to, co jest dla naszego kraju najważniejsze: polską rodzinę, 
polską wielodzietną rodzinę. Dziękuję bardzo. (Oklaski)"
57,Arkadiusz Czartoryski,PiS,"Szanowny Panie Marszałku! Wysoki Sejmie! Problemy demograficzne są 
obiektywne, oczywiste, dotykają wszystkich: i wielkich miast, i małych miast, 
i średnich. Jak patrzę na moje miasto, Ostrołękę, to liczba ludności wynosi 
ok. 48 tys. - to jest stan z 1989 r., wróciliśmy aż do tamtych czasów - i ta 
liczba ludności systematycznie spada.
Powinniśmy tym problemem zajmować się ponad podziałami politycznymi. To 
bardzo smutne, że klub Platformy Obywatelskiej od razu wnioskuje, aby 
wyrzucić projekt do kosza, nie rozmawiać na ten temat. Pani minister jest też 
nieobecna. Mam nadzieję, że państwo będziecie mieli refleksje.
Chciałbym zapytać pana posła sprawozdawcę, jaka będzie dynamika tych rodzin z 
czwórką i większą liczbą dzieci i czy jest w ogóle według pana możliwe w 
ogóle zniesienie podatku PIT dla rodzin wielodzietnych, które mają np. 
pięcioro, sześcioro, siedmioro i więcej dzieci. (Dzwonek) Czy uważa pan, że 
powinna być taka granica, że w ogóle powinno nie być tego podatku? (Oklaski)"
60,Zofia Czernow,KO,"Panie Marszałku! Wysoki Sejmie! Panie Ministrze! Jakieś 2 godziny temu w tej 
sali plenarnej odbyła się szeroka dyskusja nad sprawozdaniem o formach pomocy 
i wspierania polskich rodzin przedstawionym przez Ministerstwo Rodziny, Pracy 
i Polityki Społecznej. Jest to przemyślany, długofalowy system znaczącego 
wsparcia.
Pragnę zauważyć, że poseł Kuźmiuk bardzo deprecjonował wypowiedzi pani 
ministry. Natomiast ten projekt, który jest pomysłem wyborczym, jest 
wyjątkowo promowany przez pana posła Kuźmiuka. Ten projekt niczego nie 
rozwiązuje. Chodzi o to, aby ciągle powtarzać, jak to PiS wspiera rodziny. A 
przecież nie jest to prawda. Proszę przypomnieć sobie ponad 30 podatków i 
opłat, które w ostatnich 8 latach (Dzwonek) wprowadził PiS dla Polaków i w 
przypadku których nie zastanawiał się nad skutkami. Dziękuję. (Oklaski)"
50,Krzysztof Ciecióra,PiS,"Dziękuję.
Panie Marszałku! Kiedy słyszę takie wystąpienia jak wystąpienie pani poseł 
przed chwilą, którą bardzo szanuję i cenię, to czasem się zastanawiam, czy 
jakakolwiek dyskusja z państwem ma w ogóle sens. Mówić o tym, że nasze rządy 
nie wspierały rodziny, w obliczu wprowadzenia chociażby 500+ i szeregu innych 
programów to jest naprawdę zakłamywanie rzeczywistości. Natomiast uważam, że 
nie powinniśmy zakłamywać tej rzeczywistości w kontekście ogromnych problemów 
demograficznych, jakie faktycznie mamy.
Zgadzam się też z moimi przedmówcami czy przedmówczyniami mówiącymi o tym, że 
mamy duży problem w ogóle ze stylem życia i pewnymi priorytetami, jakie są 
wśród młodych, i powinniśmy kompleksowo rozmawiać o tym, jak na nowo 
przywrócić rodzinę i chęć posiadania dzieci jako czegoś, co jest wartością, 
która poprawia nasze życie.
Bardzo bym natomiast prosił, żebyście państwo nie odrzucali tego projektu w 
pierwszym czytaniu, również jako chłopak wychowany w rodzinie wielodzietnej. 
Było nas czterech w czasach, kiedy nie było żadnych programów, w czasach, 
kiedy nie było żadnego (Dzwonek) wsparcia dla rodzin wielodzietnych. Bardzo 
was proszę o to, żebyście nie odrzucali tego wniosku w pierwszym czytaniu, 
żebyście dali tej ustawie szansę na poprawki, na dyskusję, na głębszą 
refleksję. Dziękuję bardzo."
180,Janusz Kowalski,PiS,"Panie Marszałku! Bardzo serdecznie dziękuję za tę debatę. Zgadzam się z panią 
poseł Bożeną Lisowską. Tak, potrzebna jest strategia. Wszyscy debatujemy, od 
lewa do prawa, od prawa do lewa, jaką strategię demograficzną najlepiej 
będzie wybrać, jaką najlepiej będzie określić i wprowadzić. Nie mamy do tej 
pory wypracowanego rozwiązania. Statystyki są dramatyczne. Szanowni państwo, 
jeżeli problemem jest to, że to Prawo i Sprawiedliwość zgłosiło ten pomysł, 
to zgłoście go wy, a my go poprzemy. To nie jest kwestia polityki, nie chodzi 
o to, czy zgłosi to Platforma Obywatelska, PiS, PSL czy Polska 2050. Chodzi o 
prostą odpowiedź na pytanie: Czy ten limit przychodów w przypadku rodzin 
wielodzietnych...
Dziękuję za to piękne świadectwo z jednej strony pana Krzysztofa Ciecióry, a 
z drugiej strony pana Marcina Skonieczki, a więc dziecka, które wychowywało 
się w rodzinie wielodzietnej, mówię o Krzysztofie Cieciórze, i ojca w 
rodzinie wielodzietnej. To są piękne świadectwa rodzin, które mają świadomość 
tego, jak wielkim trudem, również ekonomicznym, jest utrzymanie takiej 
rodziny. Odpowiedzmy sobie na to pytanie: Czy chcemy pomóc takim rodzinom? 
Jeżeli chcemy, to zagłosujcie, szanowni państwo, za tą ustawą albo 
zaproponujecie lepsze rozwiązanie. Jak powiedziałem, Klub Parlamentarny Prawo 
i Sprawiedliwość je poprze.
Zgadzam się z panią Bożeną Lisowską, strategia jest potrzebna. Jesteśmy na to 
otwarci. Poseł Czartoryski również ma rację. Potrzebne są strategiczne 
rozwiązania, potrzebne jest szukanie takich pomysłów, które będą zachęcały 
również część rodzin, np. tych z trójką dzieci, i naszym zdaniem to 
rozwiązanie może je zachęcić, do podjęcia decyzji o posiadaniu czwartego 
dziecka. Szukamy takich dobrych rozwiązań również od strony podatkowej.
Jeżeli chodzi o kwestię dotyczącą pani poseł Doroty Marek, to niestety nie 
usłyszeliśmy ze strony Platformy Obywatelskiej żadnego merytorycznego 
argumentu, dlaczego nasza propozycja jest zła. Usłyszeliśmy tylko to, że jest 
niekompletna. My rozmawiamy de facto tylko o dwóch limitach, a nie o całej 
polityce społecznej. Chcemy podnieść do pierwszego progu szczególnie ten 
limit przychodów, jeśli chodzi o zwolnienia dla rodzin wielodzietnych. 
Uważamy, że jest to racjonalne i rozsądne. Naprawdę zachęcamy Platformę 
Obywatelską do tego, aby jednak nie składała tego wniosku o odrzucenie 
projektu w pierwszym czytaniu. W ogóle to, że nawet nie chcemy na ten temat 
debatować w komisjach, szukać dobrego rozwiązania, jest złym, można 
powiedzieć, sygnałem dla debaty o demografii, dla rodzin wielodzietnych.
Szanowny pan Norbert Pietrykowski powiedział o własnym rozwiązaniu dotyczącym 
800+. Jesteśmy otwarci na takie rozwiązania.
Polskie Stronnictwo Ludowe i Polska 2050 mówią o Picie rodzinnym. 
Sprawdziłem, Władysław Kosiniak-Kamysz kilka miesięcy temu przedstawiał taką 
propozycję, że taki projekt ustawy będzie złożony, będzie przedstawiony. My 
jesteśmy otwarci, żeby rozmawiać na ten temat. Wyjdźmy z tego. Szanowni 
państwo, tak, ja jestem często przedstawiany jako uczestnik gorącego sporu 
politycznego i mam w związku z tym prawo powiedzieć to głośno: wyjdźmy z tej 
wojenki polsko-polskiej w fundamentalnych sprawach, które powinny być wyjęte 
ze sporu politycznego, i zastanawiajmy się po prostu, czy coś jest 
racjonalne, czy nie jest racjonalne, czy coś jest dobre dla polskich rodzin, 
czy nie jest, a nie kto to zgłosił. Bo jeżeli pan poseł Połuboczek 
powiedział, że będą składane poprawki dotyczące zwiększenia tych limitów, to 
my zagłosujemy za, bo uważamy, że to jest słuszne. Stawianie nam zarzutu 
przez pana ministra Nenemana, który jak do tej pory nie poparł żadnego 
naszego projektu - nad czym ubolewam, bo uważam, że składamy merytoryczne 
projekty - nie przedstawiając alternatywy, mówiąc, że macie inne obliczenia w 
Ministerstwie Finansów... Rozmawiajmy na ten temat. Również dlatego, szanowni 
państwo, zadałem pani minister Gajewskiej proste pytanie i podziękowałem za 
merytoryczną odpowiedź. Bo mówicie, że nie ma pieniędzy na polskie rodziny 
wielodzietne, więc zadałem pytanie, ile kosztuje 800+ dla 209 tys. dzieci 
ukraińskich. Ponad 2 mld zł. Nie chcę teraz tego zestawiać, tylko pokazuję. 
Rozmawiajmy całościowo i rozmawiajmy uczciwie. Dlaczego nie możemy 
porozmawiać o kilkudziesięciu milionach złotych dla rodzin wielodzietnych? A 
jeżeli macie lepsze rozwiązanie, to my je poprzemy.
W tym miejscu chciałbym... Właśnie uświadomiłem sobie, że zapomniałem o 
jednej bardzo ważnej osobie, bo zabrakło jednego ważnego głosu, głosu Lewicy. 
Panie marszałku, zabrakło głosu Lewicy. Chcę powiedzieć o tym, co my 
przepracowaliśmy. Dowodem na to jest to, że Klub Parlamentarny Prawo i 
Sprawiedliwość podchodzi bardzo merytorycznie również do projektów Lewicy. 
Powiem o trzech takich rzeczach. Głosowaliśmy za rentą wdowią. Moja mama, 
która jest wdową, dzwoniła do mnie wielokrotnie, że mam za tym zagłosować, bo 
to był dobry projekt. Szkoda, że tak późno przyjęty, to prawda, ale 
głosowaliśmy za projektem Lewicy. Głosowaliśmy jako Klub Parlamentarny Prawo 
i Sprawiedliwość, cała koalicja była przeciw, za projektem Lewicy dotyczącym 
fliperów, po to żeby rozmawiać o polityce mieszkaniowej. Bardzo ciekawy 
intelektualnie jest wiceminister z Lewicy w ministerstwie rozwoju, który 
zajmował się - podobnie jak ja, bo był wiceprezydentem dużego miasta, 
Poznania, ja byłem wiceprezydentem Opola - polityką komunalną. Powiedziałem: 
masz moje wsparcie, bo wiesz dobrze, przyjmując każdego piątku kilka rodzin, 
które czekają na mieszkania socjalne lub komunalne, jak wielkim problemem 
jest zdobycie własnego mieszkania. Złóżcie takie rozwiązania, które są dobre, 
poprzemy je. Rozmawiajmy na ten temat. A więc poparliśmy rozwiązanie 
dotyczące fliperów, chociaż się z nim merytorycznie nie zgadzaliśmy, żeby o 
tym rozmawiać, choć mieliśmy swoją propozycję. Ostatni przykład, szanowny 
panie marszałku, głosowaliśmy za dobrym rozwiązaniem Lewicy dotyczącym 
Wigilii, bo uważamy, że to jest dobre dla Polaków i dla polskich rodzin.
I teraz, szanowny panie marszałku, pozwolę sobie jednak, bo ma pan tę 
możliwość, której my nie mamy, zabrania tutaj głosu, być pewnego rodzaju w 
tej ważnej sprawie dotyczącej demografii... Powiedzmy sobie wprost: 
demografia, głupcze. To powinno być hasło wszystkich, od prawa do lewa. 
Chodzi o zabranie głosu i być może poparcie takiego sposobu myślenia, żeby 
rozmawiać o polityce demograficznej, żeby nie odrzucać, żeby nie dawać tego 
pierwszego negatywnego sygnału, że nie chcemy rozmawiać. Te 183 tys. rodzin 
wielodzietnych, czyli czworo dzieci i więcej, pięcioro, sześcioro, dostają 
sygnał, że nie chcemy na ten temat w Sejmie rozmawiać ani szukać rozwiązań. 
Kwestia zrewaloryzowania limitów, jeżeli chodzi o dochody umożliwiające 
odliczenia w odniesieniu do ulgi na pierwsze dziecko.
Szanowny Panie Marszałku! Proszę pana o ewentualne, jeżeli pan rozważy, 
zabranie głosu w tej sprawie, merytoryczne, jako Lewica, i zadeklarowanie, że 
chce pan na ten temat rozmawiać, żeby nie odrzucać tego w pierwszym czytaniu, 
żeby porozmawiać o konkretnych liczbach. Być może jakieś dłuższe vacatio 
legis, być może inne pomysły, tak samo jak i Prawo i Sprawiedliwość pochyla 
się nad wnioskami Lewicy. Naprawdę, szanowni państwo, my będziemy kiedyś 
rządzić, bo taka jest logika demokracji, powiedziałem to kilka miesięcy temu, 
i to zmienimy, bo też popełnialiśmy tutaj błędy. Za rzadko się wsłuchiwaliśmy 
w dobre podpowiedzi opozycji. Nie popełniajcie tego błędu, który był przez 30 
lat popełniany. My dzisiaj patrzymy wyłącznie merytorycznie. Jak będziemy 
rządzić, również będziemy wsłuchiwać się w dobre podpowiedzi opozycji, bo 
tego wymaga dobro polskich spraw, tego wymaga polska racja stanu. Demografia, 
głupcze. Rozmawiajmy o demografii, nie odrzucajmy tego projektu w pierwszym 
czytaniu. A my jako Prawo i Sprawiedliwość poprzemy każdy dobry projekt 
Platformy, Lewicy, PSL-u, Polski 2050, Konfederacji, który służy polskim 
rodzinom. To ma być wyjęte ze sporu politycznego, o to tylko apeluję. Ufam tu 
w mądrość pana marszałka Czarzastego w tej sprawie. Kropka. Dziękuję."
395,Tomasz Trela,Lewica,"Szanowny Panie Marszałku! Wysoka Izbo! W imieniu Koalicyjnego Klubu 
Parlamentarnego Lewicy mam zaszczyt przedstawić stanowisko Klubu w sprawie 
pierwszego czytania poselskiego projektu ustawy o zmianie ustawy o podatku 
dochodowym od osób fizycznych, druk nr 824.
Przedstawiony projekt ustawy nie został poddany konsultacjom społecznym, 
zawiera błąd merytoryczny, a przedstawione w nim szacunki skutków fiskalnych 
dla budżetu państwa nijak się mają do tych rzeczywistych. Obecnie rodziny 
wychowujące czworo i więcej dzieci mają prawo do zwolnienia od podatku 
dochodowego przychodów do 85 582 zł rocznie. Mowa tu o przychodach z pracy na 
etacie, umowy zlecenia, zasiłku macierzyńskiego albo działalności 
gospodarczej na określonych zasadach. Korzystają z niej rodzice lub 
opiekunowie prawni co najmniej czworga dzieci małoletnich, pełnoletnich do 25 
lat uczących się i spełniających kryterium dochodowe oraz dzieci z orzeczoną 
niepełnosprawnością bez limitu wieku. Wnioskodawcy chcą na powrót zwiększenia 
limitu dochodów do 120 000 zł, ale nie zauważyli albo nie doczytali, że 
obecnie obowiązujący limit 85 582 zł rocznie jest wspólny dla wszystkich ulg 
PIT-0, tj. dla młodych, pracujących seniorów i rodzin 4+. Zatem przedstawiany 
projekt ustawy zawiera poważny błąd merytoryczny. Skutki finansowe dla 
budżetu państwa - gdyby propozycja jednak zyskała większość w Sejmie - 
wyniosłyby 86,8 mln zł w 2025 r., a nie jak wskazują w uzasadnieniu 
wnioskodawcy 44 mln zł, w tym 22 mln zł dla budżetu państwa.
W punkcie 2. przedstawianej ustawy wnioskodawcy chcą zwiększyć kwotę 
maksymalnego dochodu rodziców wychowujących jedno dziecko uprawniającą do 
ulgi prorodzinnej z 56 tys. zł do 60 tys. zł dla podatników niepozostających 
w związku małżeńskim oraz ze 112 tys. zł do 120 tys. zł dla podatników 
będących małżonkami i osób samotnie wychowujących dzieci.
Obecnie ulga na dzieci pozwala na odliczenie określonych kwot podatnikom: 
wykonującym władzę rodzicielską lub pełniącym rolę opiekuna prawnego, jeśli 
dziecko z nimi mieszkało, lub pełniącym rolę rodziny zastępczej na podstawie 
orzeczenia sądu albo umowy ze starostą. Ulga dotyczy dzieci małoletnich, 
pełnoletnich do 25 lat uczących się i spełniających kryterium dochodowe oraz 
z orzeczoną niepełnosprawnością bez względu na wiek i kwotę uzyskiwanych 
dochodów. Odliczyć można: 92,67 zł na jedno dziecko oraz na każde z dwójki 
dzieci; 166,67 zł na trzecie dziecko i po 225 zł na czwarte i każde kolejne 
dziecko. W przypadku posiadania jednego dziecka obowiązuje limit dochodowy 
uprawniający do ulgi, tj. 112 tys. zł dla podatników pozostających cały rok w 
związku małżeńskim, i tu dochody się sumuje, oraz dla podatników samotnie 
wychowujących dziecko i 56 tys. zł dla podatników nie pozostających w związku 
małżeńskim. Jeśli podatnik nie może skorzystać z ulgi na dzieci w całości lub 
części z powodu zbyt małej kwoty podatku pozwalającego na odliczenie może 
złożyć wniosek o dodatkowy zwrot z tytułu niewykorzystanej ulgi na dzieci - 
tak jest obecnie i ten zapis nie ulega zmianie w przedstawianej ustawie.
W przypadku gdyby ta zmiana uzyskała poparcie większości w Sejmie skutki 
finansowe wyniosłyby w 2025 r. 77,5 mln zł a nie - jak podają w uzasadnieniu 
wnioskodawcy - 28 mln zł, w tym 14 mln zł dla budżetu państwa.
Zasadne wydaje się pytanie, czy ulgi podatkowe dla rodzin wielodzietnych i 
tych posiadający jedno dziecko mają jakikolwiek wpływ na liczbę narodzin? 
Sztandarowy program PiS mający poprawić demografię, czyli 500+, który wszedł 
w życie 1 kwietnia 2016 r., a obecnie 800+, miał niewielki wpływ na 
zwiększenie liczby narodzin. Liczby nie kłamią: w 2016 r. urodziło się 382,3 
tys. dzieci, w 2017 r. - 402 tys., ale już w 2020 r. - 355,3 tys. W 2022 r. - 
305,1 tys., a w 2023 r. - 272,5 tys. dzieci."
41,Marek Jan Chmielewski,KO,"Panie Marszałku! Wysoka Izbo! Mam zaszczyt przedstawić poselski projekt 
ustawy o zmianie ustawy o drogach publicznych, druk nr 880. Projekt ten 
został podpisany przez posłów Klubu Parlamentarnego Koalicja Obywatelska, 
Koalicyjnego Klubu Parlamentarnego Lewicy, Klubu Parlamentarnego Polska 2050 
- Trzecia Droga oraz Klubu Parlamentarnego Polskie Stronnictwo Ludowe - 
Trzecia Droga.
Projekt zmiany ustawy o drogach publicznych jest wynikiem wniosków 
kierowanych do nas przez mieszkańców gmin oraz ich włodarzy w związku z 
problemami i utrudnieniami wynikającymi z niedostatecznej liczby miejsc 
postojowych, szczególnie w miejscowościach o zwiększonym ruchu turystycznym w 
okresie weekendów. Celem zmiany ustawy jest danie samorządom możliwości 
decydowania o polityce parkingowej zgodnie z ich potrzebami. To właśnie organ 
stanowiący gminy po uprzednio przygotowanych analizach powinien stanowić 
przepisy służące mieszkańcom i rozwiązujące pojawiające się w tym zakresie 
problemy.
Od 5 września 2019 r. do polskiego systemu prawa została wprowadzona nowa 
instytucja, mająca doniosłe znaczenie praktyczne, jaką jest śródmiejska 
strefa płatnego parkowania obok znanej już powszechnie i funkcjonującej od 
lat w obrocie prawnym strefy płatnego parkowania. Jest to niejako druga z 
możliwości uregulowania zasad związanych z funkcjonowaniem i organizacją dróg 
publicznych w zakresie parkowania.
Aby wyjaśnić intencje zmian, pozwolę sobie w zwięzły sposób opisać zasady i 
różnice dotyczące pojęć stref parkowania oraz wynikające z tego konsekwencje. 
Strefy płatnego parkowania ustala się na obszarach charakteryzujących się 
znacznym deficytem miejsc postojowych, jeżeli uzasadniają to potrzeby 
organizacji ruchu, w celu zwiększenia rotacji parkujących pojazdów 
samochodowych lub realizacji lokalnej polityki transportowej, w szczególności 
w celu ograniczenia dostępności tego obszaru dla pojazdów samochodowych lub 
wprowadzenia preferencji dla komunikacji zbiorowej. To jest strefa płatnego 
parkowania, którą większość z nas zna. Śródmiejską strefę płatnego parkowania 
ustala się na obszarach zgrupowania intensywnej zabudowy funkcjonalnego 
śródmieścia, które stanowi faktyczne centrum miasta lub dzielnicy w mieście o 
liczbie ludności powyżej 100 tys. mieszkańców, jeżeli spełnione są określone 
warunki, a ustanowienie strefy płatnego parkowania może nie być wystarczające 
do realizacji lokalnej polityki transportowej lub polityki ochrony 
środowiska. Istotą proponowanych zmian jest zniesienie limitów liczby 
mieszkańców pozwalających na wprowadzenie śródmiejskiej strefy płatnego 
parkowania w miejscowościach. Ustalenie śródmiejskiej strefy płatnego 
parkowania, w tym ustalenie wysokości opłaty, wymaga uprzednio 
przeprowadzenia przez wójta, burmistrza, prezydenta miasta analizy, która 
określi, po pierwsze, rotację parkujących pojazdów samochodowych w planowanej 
śródmiejskiej strefie płatnego parkowania, a po drugie, zakładany poziom 
rotacji parkujących pojazdów samochodowych w planowanej śródmiejskiej strefie 
płatnego parkowania z uwzględnieniem, co ważne, różnych poziomów wysokości 
opłat za postój w tej strefie.
Szanowni Państwo! To rada gminy, rada miasta na wniosek wójta, burmistrza, 
prezydenta - uwaga, bo to ważne - zaopiniowany przez organy zarządzające 
drogami i ruchem na drogach może, zaznaczam: może ustalić strefę płatnego 
parkowania lub śródmiejską strefę płatnego parkowania. Zgodnie z art. 13 ust. 
1 pkt 1 ustawy o drogach publicznych korzystający z nich są zobowiązani do 
ponoszenia opłat m.in. za postój pojazdów samochodowych na drogach 
publicznych w obu strefach, czyli w strefie płatnego parkowania i w 
śródmiejskiej strefie płatnego parkowania. I tu uwaga: opłatę za postój tych 
pojazdów, o której mowa w art. 13 ust. 1 pkt 1 lit. a, czyli właśnie w 
strefie płatnego parkowania, pobiera się w wyznaczonym miejscu w określone 
dni robocze - i to jest ważny element: dni robocze - oraz w określonych 
godzinach lub całodobowo. Nie ma tutaj możliwości pobierania opłat ani 
prowadzenia realnej lokalnej polityki transportowej w dni wolne od pracy. 
Natomiast opłatę, o której mowa w art. 13 ust. 1 pkt 1 lit. b, pobiera się za 
postój pojazdów samochodowych w śródmiejskiej strefie płatnego parkowania, 
uwaga, tak samo jak poprzednio, czyli w wyznaczonym miejscu, ale - i tu jest 
już różnica - w określone dni lub codziennie w określonych godzinach lub 
całodobowo.
Tutaj należy podkreślić rolę i odpowiedzialność samorządów za politykę 
transportową, w tym za jej właściwy rozwój w oparciu o przygotowywane zmiany 
w ramach swoich kompetencji. Rada gminy, ustalając strefę płatnego parkowania 
lub śródmiejską strefę płatnego parkowania, po pierwsze, ustala wysokość 
opłaty, z tym że opłata za pierwszą godzinę postoju pojazdu nie może 
przekroczyć w strefie płatnego parkowania 0,15% minimalnego wynagrodzenia, a 
śródmiejskiej strefie - 0,45% minimalnego wynagrodzenia. Po drugie, może 
wprowadzić opłaty abonamentowe lub zryczałtowane oraz, uwaga, zerową stawkę 
opłaty dla niektórych użytkowników dróg. Po trzecie, określa sposób 
pobierania opłat. Ustalając wysokość opłaty, rada gminy bierze pod uwagę 
wyniki analizy, o której wspomniałem wcześniej. Stawki opłat mogą być 
różnicowane w zależności od miejsca postoju. Przy ustalaniu stawek uwzględnia 
się progresywne narastanie opłaty przez pierwsze 3 godziny postoju, przy czym 
ta progresja nie może przekraczać powiększenia stawki opłaty o 20% za kolejne 
godziny w stosunku do stawki za poprzednią godzinę postoju. Stawka opłaty za 
czwartą godzinę i każdą kolejną postoju nie może przekraczać stawki opłaty za 
pierwszą godzinę postoju.
Ważny podkreślenia jest fakt, że organ właściwy do zarządzania ruchem na 
drogach w uzgodnieniu z zarządcą drogi, po pierwsze, wyznacza w strefie 
płatnego parkowania lub śródmiejskiej strefie płatnego parkowania miejsca 
przeznaczone na postój pojazdów, w tym stanowiska przeznaczone na postój 
pojazdów zaopatrzonych w kartę parkingową. Po drugie, wyznacza w strefie 
płatnego parkowania lub śródmiejskiej strefie płatnego parkowania miejsca 
przeznaczone na postój pojazdów elektrycznych na czas ładowania przy punktach 
ładowania zainstalowanych w ogólnodostępnych stacjach ładowania, o których 
mowa w ustawie o elektromobilności i paliwach alternatywnych. Po trzecie, 
może wyznaczyć w strefie płatnego parkowania lub śródmiejskiej strefie 
płatnego parkowania zastrzeżone stanowiska postojowe, tzw. koperty, w celu 
korzystania z nich na prawach wyłączności w określonych godzinach lub 
całodobowo.
Szanowni Państwo! Reasumując: celem proponowanych zmian jest uwzględnienie 
próśb mieszkańców terenów, szczególnie tych o walorach turystycznych, 
letniskowych czy uzdrowiskowych, dotyczących poprawienia dostępności do 
centrów miejscowości, szczególnie w okresach weekendowych, świątecznych. Jest 
to również danie samorządom, czyli mieszkańcom, możliwości decydowania o 
polityce transportowej zgodnie z ich potrzebami. Dziękuję bardzo. (Oklaski)"
433,Agata Wojtyszek,PiS,"Panie Marszałku! Wysoka Izbo! Projekt ustawy o zmianie ustawy o drogach 
publicznych, druk nr 880, podejmuje istotny temat, jakim jest regulacja 
stawek opłat za postój pojazdów w strefach płatnego parkowania. Zagadnienie 
to ma kluczowe znaczenie zarówno dla funkcjonowania miast, jak i dla 
codziennego życia obywateli. Z jednej strony prawidłowe zarządzanie opłatami 
parkingowymi może skutkować lepszą organizacją ruchu i zwiększeniem 
dostępności miejsc postojowych, ale z drugiej strony nieodpowiednie 
rozwiązania mogą prowadzić do nadmiernych obciążeń finansowych dla 
mieszkańców oraz negatywnego wpływu na lokalnych handel i usługi.
Warto zadać pytanie: Czy proponowane zmiany to próba przerzucenia kosztów na 
obywateli zamiast poszukiwania efektywnych i systemowych rozwiązań? Czy to 
próba wyręczenia Trzaskowskiego z przygotowania Warszawy do organizacji 
dużych wydarzeń? Przypomnijmy, że Polska w trakcie swojej prezydencji w 
Radzie Unii Europejskiej miała szansę na organizację nieformalnego szczytu 
Unii. Decyzja o jej niewykorzystaniu, tłumaczona publicznie przez europosła 
Michała Szczerbę, podważała zdolność Warszawy z jej włodarzem Rafałem 
Trzaskowskim i w szerszym kontekście - Polski do organizacji kluczowych 
wydarzeń na szczeblu międzynarodowym. Szczerba argumentował, że Warszawa nie 
jest przygotowana na taką organizację, co według niego mogłoby zatrzymać 
funkcjonowanie miasta na tydzień. Takie wypowiedzi nie tylko szkodzą 
wizerunkowi Polski na arenie międzynarodowej, ale również świadczą o braku 
wizji rozwoju stolicy i jej infrastruktury. Brak organizacji szczytu tłumaczy 
się problemami z ruchem drogowym i parkowaniem. Dlaczego zatem obciążenia 
mają ponosić obywatele, zamiast wdrożyć bardziej kompleksowe działania 
poprawiające infrastrukturę?
Klub Parlamentarny Prawo i Sprawiedliwość docenia potrzebę modyfikacji 
obecnych przepisów, jednak wskazuje na to, że jedynym pozytywnym aspektem 
projektu ustawy jest jedynie fakt podjęcia publicznej dyskusji dotyczącej 
przedmiotowego obszaru regulacji i promocja transportu publicznego. 
Dostrzegamy wiele słabych stron tego projektu, a mianowicie brak precyzyjnych 
kryteriów ustalania stawek. Obecnie projekt nie precyzuje, jakie czynniki 
mają być brane pod uwagę przy ustalaniu stawek opłat przez samorządy. Brak 
takich wytycznych może prowadzić do dużych różnic regionalnych oraz 
potencjalnych nadużyć. Postulujemy wprowadzanie mechanizmu określającego 
maksymalne dopuszczalne stawki oraz kryteriów ich ustalania, takich jak 
dochód mieszkańców, dostępność miejsc parkingowych czy wielkość ruchu 
samochodowego.
Kolejnym problemem jest nadmierne obciążanie kierowców. Istnieje ryzyko, że 
niektóre samorządy, aby zwiększyć wpływy do budżetu, będą ustalały opłaty na 
nazbyt wysokim poziomie. Może to szczególnie dotknąć osoby, które codziennie 
dojeżdżają do pracy samochodem. Dlatego proponujemy wprowadzenie mechanizmów 
ochronnych np. preferencyjnych stawek dla mieszkańców lub osób korzystających 
z samochodów w celach zawodowych.
Negatywny wpływ na handel i usługi. Wzrost opłat za parkowanie w centrach 
miast może skutecznie zniechęcać klientów do korzystania z usług lokalnych, 
małych przedsiębiorstw, w efekcie handel oraz sektor usługowy, szczególnie w 
małych i średnich miastach, mogą odczuć spadek obrotów. Dla wielu 
mieszkańców, zwłaszcza tych spoza dużych ośrodków, możliwość dogodnego 
zaparkowania pojazdu jest kluczowa dla aktywności w mieście. Brak rozwiązań 
wspierających lokalnych przedsiębiorców, takich jak zniżki dla klientów, może 
pogłębić trudności sektora handlowo-usługowego.
Rozbieżne korzyści w tym projekcie widzimy dla dużych i małych miast. Chodzi 
o podział na Polskę A i Polskę B. Kolejny raz już to państwo proponują robić. 
Projekt ustawy wydaje się być przede wszystkim korzystny dla największych 
miast, które dysponują rozbudowaną infrastrukturą parkingową oraz dodatkowymi 
źródłami dochodów z opłat za parkowanie. Duże metropolie, tak jak Warszawa, 
Kraków czy Wrocław, mogą znacząco zwiększyć swoje budżety kosztem kierowców, 
natomiast małe i średnie miasta, które nie mają podobnej infrastruktury ani 
problemów z zatłoczeniem, nie zyskają na wprowadzeniu takich rozwiązań. W 
efekcie projekt ustawy może wprowadzić podział na Polskę A - rozwiniętą z 
rozbudowanym systemem transportu publicznego i większymi możliwościami 
finansowymi, oraz Polskę B - małe miasta, tereny wiejskie, które nie odczują 
korzyści, a mogą być zmuszone do stosowania rozwiązań nieadekwatnych do 
lokalnych warunków. Taki podział jest sprzeczny z ideą zrównoważonego rozwoju 
oraz równych szans dla wszystkich regionów kraju.
Klub Parlamentarny Prawo i Sprawiedliwość, kierując się interesem obywateli, 
zarówno tych zamieszkujących wielkie metropolie, jak i tych zamieszkujących 
małe miasta oraz tereny wiejskie, dostrzega poważne wady projektu ustawy. 
Obecne rozwiązania mogą prowadzić (Dzwonek) do dalszego pogłębienia różnic 
między regionami Polski oraz do nadmiernych obciążeń dla obywateli, 
szczególnie tych, którzy codziennie korzystają z samochodów. Jesteśmy 
przekonani, że każdy projekt legislacyjny powinien uwzględniać potrzeby 
całego kraju, a nie jedynie wybranych ośrodków miejskich. Dlatego apelujemy o 
uwzględnienie w projekcie zmian, które zagwarantują sprawiedliwy podział 
korzyści oraz ograniczą ryzyko nadmiernych obciążeń dla kierowców.
Klub Parlamentarnych Prawo i Sprawiedliwość jest przeciwny wprowadzeniu 
takich zmian. Uważamy, że projekty ustaw powinny uwzględniać interesy 
mieszkańców całej Polski. Naszym priorytetem jest budowanie zrównoważonej, 
sprawiedliwej polityki transportowej, która nie będzie dzieliła kraju, lecz 
będzie służyła wszystkim obywatelom. (Oklaski)"
60,Zofia Czernow,KO,"Panie Marszałku! Wysoki Sejmie! Panie Ministrze! Zanim przedstawię stanowisko 
klubu parlamentarnego, chcę powiedzieć, że ten projekt nie dotyczy Warszawy i 
Rafała Trzaskowskiego, tak że to jakieś wielkie nieporozumienie i 
nieznajomość projektu.
Mam zaszczyt przedstawić stanowisko Klubu Parlamentarnego Koalicja 
Obywatelska w sprawie poselskiego projektu ustawy o zmianie ustawy o drogach 
publicznych, druk nr 880. Poselski projekt ustawy ma na celu stworzenie 
samorządom możliwości rozwiązywania narastających problemów związanych z 
nadmiernym zatłoczeniem komunikacyjnym miast. Dotyczy to nie tylko dużych 
miast, lecz także, w coraz większym stopniu, mniejszych miast, liczących 
poniżej 100 tys. mieszkańców, miejscowości uzdrowiskowych, turystycznych, 
które borykają się z tymi problemami. Mieszkańcy miast oczekują od swoich 
władz rozwiązań, które zapewnią im odpowiednie warunki do życia, wypoczynku i 
przebywania w przestrzeni wolnej od natłoku samochodów zanieczyszczających 
powietrze i parkujących w miejscach do tego nieprzeznaczonych, głównie z 
powodu braku miejsc parkingowych.
W obecnym stanie prawnym, zgodnie z ustawą o drogach publicznych, w miastach 
liczących powyżej 100 tys. mieszkańców, a więc np. w Warszawie, samorząd 
ustala śródmiejską strefę płatnego parkowania, co umożliwia pobieranie opłat 
parkingowych we wszystkie dni tygodnia. To rozwiązanie oraz inne możliwości 
regulowania nadmiernej liczby samochodów w centrach miast, np. ograniczanie 
wjazdów, znacznie ułatwiają władzom tych miast rozwiązywanie problemów 
związanych z nadmiernym zatłoczeniem. Niniejszy projekt przewiduje 
wprowadzenie powyższych rozwiązań dla miast do 100 tys. mieszkańców, które w 
obecnym stanie prawnym mogą pobierać opłaty parkingowe wyłącznie w dni 
robocze, przy czym to właśnie w dni wolne od pracy centra tych miast są 
szczególnie zatłoczone, a brak jakichkolwiek opłat zachęca do blokowania 
miejsc parkingowych przez wiele godzin.
W imieniu klubu Koalicja Obywatelska pragnę zwrócić uwagę Wysokiej Izby na 
konieczność uwzględnienia w tym projekcie gmin uzdrowiskowych, które na ogół 
nie posiadają centrów miejskich, a które pilnie potrzebują rozwiązań 
zapobiegających nadmiernemu napływowi samochodów i ich parkowaniu w 
bezpośrednim sąsiedztwie ścisłej strefy ochrony uzdrowiskowej, a często w 
ścisłym centrum - szczególnie dotyczy to dni wolnych od pracy. Przecież w 
uzdrowiskach konieczna jest szczególna ochrona powietrza, ochrona przed 
hałasem i zachowanie warunków tworzących właściwy klimat do leczenia 
uzdrowiskowego. Będziemy zgłaszać poprawki, dotyczące objęcia tym projektem 
gmin uzdrowiskowych, na dalszym etapie prac legislacyjnych nad tym projektem.
Pragnę podkreślić, że projekt ustawy stwarza jedynie podstawę prawną dla 
samorządów, dla rad gmin do podjęcia stosownych uchwał i dopiero uchwały tych 
organów, jako prawo miejscowe, pozwolą na wprowadzenie rozwiązań 
przewidzianych w tym projekcie, a więc to samorząd zdecyduje, czy skorzysta z 
tych możliwości, które daje niniejszy projekt ustawy.
Na koniec pragnę podkreślić, że jest to bardzo ważny, potrzebny i oczekiwany 
przez mieszkańców i samorządy projekt ustawy. Klub Koalicja Obywatelska wnosi 
o dalsze procedowanie nad tym projektem. Dziękuję bardzo. (Oklaski)"
341,Marcin Skonieczka,Polska2050-TD,"Panie Marszałku! Panie Ministrze! Wysoka Izbo! Mam przyjemność przedstawić 
stanowisko Klubu Parlamentarnego Polska 2050 - Trzecia Droga dotyczące 
poselskiego projektu ustawy o zmianie ustawy o drogach publicznych.
Może zacznę od tego, jak obecnie wyglądają przepisy. Przypomnę je - zresztą 
to już było mówione - bo ważne jest to, żeby mieszkańcy wiedzieli, jak to 
działa. Otóż rada gminy, rada miasta może ustalić strefę płatnego parkowania 
lub śródmiejską strefę płatnego parkowania, więc mamy dwa rozwiązania. Ta 
pierwsza strefa płatnego parkowania, bardziej popularna, jest ustalana w 
miejscach, gdzie brakuje miejsc parkingowych. Jest to znane rozwiązanie, na 
pewno korzystne dla tych, którzy przyjeżdżają i chcą załatwić jakąś sprawę w 
mieście, choć pewnie mniej korzystne dla lokalnych mieszkańców, ale to 
rozwiązanie sprawdziło się w Polsce. Ma ono na celu zwiększenie rotacji 
samochodów. Za jego pomocą można też realizować lokalne polityki 
transportowe.
Śródmiejskie strefy parkowania to jest rozwiązanie, które obecnie dotyczy 
dużych miast, i każda taka strefa musi oczywiście spełniać warunki strefy 
płatnego parkowania. Ustala się ją natomiast w miejscach zgrupowania 
intensywnej zabudowy, gdzie jest śródmieście, centrum miasta lub dzielnicy, i 
co bardzo ważne, musi to być w mieście o liczbie mieszkańców powyżej 100 
tys., więc tylko duże miasta mogą stworzyć taką strefę śródmiejską. Tworzy 
się ją wtedy, gdy taka zwykła strefa parkowania jest niewystarczająca do 
realizacji lokalnej polityki transportowej lub polityki ochrony środowiska, 
czyli tak jakby jest to wyższy poziom ochrony danego miejsca. Co ważne, 
głównie odbywa się to za pomocą wysokości opłat i to jest ta kluczowa różnica 
między tymi strefami.
Otóż w strefie płatnego parkowania opłata może być pobierana wyłącznie w dni 
robocze, a jej wysokość za pierwszą godzinę postoju to maksymalnie 0,15% 
minimalnego wynagrodzenia - oczywiście są też warunki dotyczące kolejnych 
godzin - czyli w 2025 r. pierwsza godzina nie może kosztować więcej niż 7 zł. 
Tak że te limity, o które pytała pani poseł, są zapisane w ustawie i to nie 
podlega zmianie, więc ta ochrona istnieje. Natomiast w strefach śródmiejskich 
te opłaty mogą być trzykrotnie wyższe, bo tutaj limit wynosi 0,45% 
minimalnego wynagrodzenia za pierwszą godzinę postoju, czyli w 2025 r. będzie 
to ok. 21 zł. Przez to różnicowanie opłat można regulować ilość samochodów, 
które będą parkowane.
Tak jak już powiedziałem, śródmiejskie strefy płatnego parkowania obecnie są 
tworzone tylko w miastach powyżej 100 tys. mieszkańców. Przedmiotowy projekt 
ma to zmienić, ten limit ma zostać usunięty, więc śródmiejskie strefy 
parkowania będzie można tworzyć we wszystkich miastach, niezależnie od liczby 
mieszkańców. Jednak też warto się pochylić nad opinią Związku Powiatów 
Polskich, który zwraca uwagę, że przy obecnych zapisach ten projekt nie 
rozwiązuje problemu braku możliwości pobierania opłat w dni świąteczne i dni 
ustawowo wolne od pracy w gminach uzdrowiskowych i gminach posiadających 
wysokie walory turystyczne, ponieważ nie wszystkie gminy uzdrowiskowe są 
miastami, bardzo często też atrakcje turystyczne są poza centrami miast czy 
dzielnic. Tutaj była zapowiedź przedstawicielki Koalicji Obywatelskiej, że 
ten projekt będzie udoskonalony, doprecyzowany, tak żeby też rozwiązać ten 
problem w tych miastach.
Dlatego klub Polska 2050 - Trzecia Droga jest za tym, aby kontynuować prace 
nad tym projektem w komisji. Poprzemy go, aby w komisjach go doprecyzować i 
ulepszyć. Dziękuję bardzo. (Oklaski)"
326,Marek Sawicki,PSL-TD,"Panie Marszałku! Wysoka Izbo! Dostojni goście wycieczkowi zwiedzający nasz 
Sejm! Chcę przedstawić stanowisko Polskiego Stronnictwa Ludowego - Trzeciej 
Drogi w sprawie zmiany ustawy o drogach publicznych.
Moi przedmówcy już mówili o szczegółach tego projektu i o obowiązujących 
zasadach dotyczących wyznaczania stref parkowania i śródmiejskich stref 
parkowania oraz opłat za parkowanie w tych strefach. Praktycznie powiedzieli 
wszystko. Natomiast ja chcę uspokoić panią poseł Wojtyszek z PiS-u. Chodzi o 
to, żebyśmy mieli trochę więcej wiary w mądrość samorządowców i społeczności 
lokalnej, bo jeśli ustalą zbyt wysokie opłaty, to zaszkodzą tym centrom 
handlowym i tym centrom usługowym, do których nie będzie można dojechać, więc 
muszą ważyć wysokość opłaty i interes tych przedsiębiorców.
Trzeba też jasno powiedzieć, że my w tym projekcie, panie pośle Chmielewski, 
pochylamy się nad kwestią rozwiązania problemu nadmiernego zatłoczenia 
centrów miast. Dobrze, że dochodzi pomysł pana posła - zresztą także na 
wniosek Związku Powiatów Polskich - w sprawie uwzględnienia w tym wszystkim 
gmin uzdrowiskowych, miejscowości uzdrowiskowych, bo one też z tym problemem, 
że tak powiem, się spotykają. Ale zwróćcie państwo uwagę, że rozmawiamy o 
wycinku naszej pięknej Polski, który ma dobre drogi, jest zurbanizowany, ma 
dojazdy, i zastanawiamy się, jak ulżyć tym, którzy z powodu nadmiernego 
zatłoczenia odczuwają dolegliwości. Brakuje nam jednak, panie pośle 
Chmielewski - myślę, że w komisji będziemy nad tym pracować, i tu zwracam się 
także do pana ministra - dużego programu, rządowego programu wspierania 
rozwoju miejsc parkingowych, łączenia miejsc parkingowych z systemem 
wewnętrznej komunikacji miejskiej. Być może nie zawsze miejsca parkingowe 
muszą być w centrach rozbudowywane. W wielu miejscowościach są takie centra, 
gdzie są przestrzenie, gdzie są tereny, i gdyby samorząd dostał należyte 
wsparcie finansowe, to tych miejsc parkingowych z pewnością byłoby 
zdecydowanie więcej. To trzeba uwzględnić i o tym trzeba rozmawiać.
Drugi bardzo ważny element. Mamy sytuację, w której wydajemy bardzo dużo 
pieniędzy na drogi krajowe, na autostrady, na drogi szybkiego ruchu. Te 
projekty są wieloletnie i są realizowane, można powiedzieć, we wcale niezłym 
tempie. Jest już nieźle rozwiązana kwestia wsparcia budowy dróg gminnych. Ale 
największa sfera, największa przestrzeń i dziura, jaka nam została, panie 
ministrze, to drogi powiatowe. To jest obszar dróg o najgorszym stanie. 
Praktycznie czasami z jednej gminy do drugiej drogą powiatową dojechać się 
nie da. Jak się uzyska z urzędu marszałkowskiego kwotę 3-4 mln, to się zrobi 
parę kilometrów, a ciągi 10-, 12-kilometrowe wymagają natychmiastowej 
naprawy, bo tam nie tylko wyminąć się nie można, jadąc z naprzeciwka, ale tam 
także nie można przejechać w jedną stronę, bo tam jest dziura za dziurą i 
stanowi to wielkie zagrożenie. A więc ja bym oczekiwał, żebyśmy w ramach tej 
dyskusji zmobilizowali rząd. Mamy środki z KPO. Chodzi o to, żeby w tej 
chwili wydzielić większą pulę środków, żebyśmy po zaopiekowaniu się 
autostradami i trasami szybkiego ruchu także zaopiekowali się w końcu drogami 
powiatowymi, bo to jest jądro komunikacji lokalnej. I tak jak popieram 
kwestię tego projektu i pracy nad nim, jeśli chodzi o strefy parkowania, tak 
również będę bardzo gorąco zachęcał mój rząd do tego, żeby znalazł dodatkowe 
środki na drogi powiatowe, bo uważam, że to jest obszar dróg publicznych 
obecnie najbardziej zaniedbany. Dziękuję bardzo. (Oklaski)"
490,Michał Połuboczek,Konfederacja,"Panie Marszałku! Wysoka Izbo! Ostatnio tak się zdarza, że po panu marszałku 
seniorze ciężko coś dopowiedzieć, dodać. Zgadzam się tu w pełni z panem 
marszałkiem.
(Głos z sali: O, proszę bardzo.)
Należy zwrócić uwagę, że tych miejsc parkingowych brakuje. Trzeba zatem pomóc 
gminom je budować. Wtedy te gminy będą mogły czerpać zyski z tych miejsc 
parkingowych. Na Zachodzie, np. w Walencji, są bardzo modne tzw. parkingi 
wielopoziomowe. Ja często jeżdżę do Leeds, do rodziny, i tam w samym centrum 
buduje się takie wielopoziomowe parkingi. Kierowcy nie mają wtedy problemu z 
płaceniem wyższej opłaty parkingowej. Z tych opłat te parkingi się spłacają. 
I tak jak powiedział pan marszałek, może warto pomóc gminom przeznaczyć na to 
jakieś środki. Mogłyby one wtedy korzystać ze środków centralnych, np. w 
formie pożyczki, wybudować te parkingi i w ten sposób rozwiązać ten problem. 
Nie można tego robić tylko poprzez podnoszenie opłat za miejsca parkingowe, 
które już teraz istnieją, a których jest za mało, co zresztą widzimy w 
Warszawie. Oczywiście tutaj mówiono, że ten projekt nie dotyczy Warszawy, ale 
na przykładzie Warszawy widzimy, jak tych miejsc parkingowych brakuje. Pewnie 
chodzi tu o mniejsze miasta, posiadające walory turystyczne, gdzie ludzie 
jeżdżą na weekend. Ale tam też są właśnie doskonałe miejsca na zbudowanie 
takich wielopoziomowych parkingów. Do tego bardzo nakłaniam. Uważam, że 
podnoszenie opłat parkingowych to nie jest dobry kierunek, właściwa jest tu 
pomoc w rozbudowie miejsc parkingowych.
Skończmy wojnę z kierowcami, bo kierowcy stanowią gros naszego kraju. Państwo 
nie może prowadzić z nimi tak otwartej wojny. Dziękuję. (Oklaski)"
216,Grzegorz Lorek,PiS,"Dziękuję.
Panie Marszałku! Panie Ministrze! Wysoka Izbo! Taki przykład. Wjeżdżamy do 
Kazimierza Dolnego, mamy przy samym wjeździe parking kosztujący chyba, bo te 
ceny się zmieniały, 15 zł. Wjeżdżamy dalej, jest następny parking miejski - 
już jest trochę droższy. Samo centrum miasta jest wyłączone z parkowania dla 
turystów, parkowanie jest tylko dla mieszkańców, czyli miasto podzieliło się 
na strefy dla turystów i dla mieszkańców. Powstaje zatem zasadnicze pytanie: 
Po co ten projekt? Według mnie chodzi o to, o czym powiedzieli pan marszałek 
senior, moi przedmówcy: najpierw stwórzmy mechanizm dobudowy parkingu, bo... 
Następny przykład: Zakopane. Tam się nic nie da zrobić. Tam trzeba pomóc 
gminie wybudować parking wielopoziomowy przy wjeździe i stworzyć połączenia w 
ramach komunikacji miejskiej, która by woziła tych turystów. Zakopane jest 
totalnie zakorkowane i żadne opłaty, które i tak są wysokie, tam nie pomogą. 
Dziękuję. (Oklaski)"
341,Marcin Skonieczka,Polska2050-TD,"Panie Marszałku! Panie Ministrze! Wysoka Izbo! Przestrzeń jest zasobem 
ograniczonym. Rzeczywiście to rozwiązanie nie nakłada żadnych nowych 
obowiązków, tylko daje większą elastyczność. To samorządy będą racjonalnie 
podejmowały decyzje i tam, gdzie jest to potrzebne, będą te narzędzia 
stosowały, więc obawy, które wyrażono przed chwilą, są nieuzasadnione. 
Natomiast jeśli chodzi o budowanie nowych miejsc parkingowych, wydaje mi się, 
że sensownym rozwiązaniem są parkingi typu: Park & Ride położone na obrzeżach 
miast. Budowanie kolejnych parkingów gdzieś w centrach miast się nie 
sprawdza, bo im więcej będzie miejsc parkingowych, tym więcej samochodów 
będzie tam przyjeżdżało.
Na koniec chciałem poprzeć postulat posła Sawickiego, bo rzeczywiście - mam 
takie same przemyślenia po 13 latach bycia wójtem - głównym problemem jest 
zły stan dróg powiatowych. Po nich najczęściej jeździmy, to przy nich 
znajdują się szkoły, ośrodki zdrowia, urzędy gmin, więc rzeczywiście 
potrzebne jest wsparcie, aby te drogi były modernizowane, a także aby 
powstawały przy nich bezpieczne ścieżki pieszo-rowerowe. (Dzwonek) Wtedy też 
będziemy mogli rozwijać ruch pieszy i rowerowy. Dziękuję. (Oklaski)"
372,Henryk Szopiński,KO,"Panie Marszałku! Panie Ministrze! Pan poseł Sawicki rzeczywiście poruszył 
bardzo ważny problem dróg powiatowych, bo jest to chyba największy problem 
komunikacji w Polsce.
Ale chciałem ? propos nowelizowanej ustawy... Uważam, że ta nowelizacja jest 
bardzo dobra i korzystna dla dużych ośrodków miejskich, bo rzeczywiście 
stwarza możliwości poprawy sytuacji. Wiadomo, że duże miasta borykają się z 
problemem komunikacji, braku parkingów, smogu, hałasu i od wielu, wielu lat 
ten problem narasta.
Natomiast mam pytanie. Co mają zrobić samorządy małych gmin, które nawet nie 
mają praw miejskich? Ta nowelizacja tego nie obejmie. Szczególnie gmin 
turystycznych, które w sezonie letnim i w wolne dni są po prostu zajechane 
przez samochody. Dla nich tutaj nie przewiduje się zmiany. Więc mam pytanie, 
czy w dalszym toku prac ministerstwo ewentualnie przewiduje coś dla takich 
właśnie małych gmin turystycznych, w których nie będzie można wprowadzić tego 
śródmiejskiego planu parkowania. Dziękuję bardzo. (Oklaski)"
193,Mariusz Krystian,PiS,"Panie Marszałku! Wysoka Izbo! Można określić ten projekt nazwą: parkomat+. 
Nie wiem, czy za tym projektem stoją tylko posłowie, być może również 
wiceprzewodniczący Platformy Obywatelskiej pan Rafał Trzaskowski, który 
szefuje jednemu z najbardziej zakorkowanych miast w Europie. W związku z tym 
tym projektem, znowu obrazowo można to określić, próbujecie leczyć gorączkę 
poprzez zbicie termometru, natomiast zbicie termometru nie wyleczy gorączki i 
wprowadzenie stref parkowania nie rozwiąże problemu zakorkowanych miast, jak 
piszecie w uzasadnieniu tego projektu ustawy. Żeby rozwiązać problem 
zakorkowanych miast i miasteczek m.in. należy rozbudowywać i rozwijać 
komunikację publiczną. Komunikacja publiczna to jest podstawa tego, aby korki 
przynajmniej w miastach się zmniejszyły, jeśli nie zniknęły całkowicie. A wy 
nie dajecie narzędzi Polakom, zwłaszcza w mniejszych miastach do tego 
(Dzwonek), żeby korzystać z komunikacji publicznej, bo w wielu miejscach jej 
tam nie ma, natomiast chcecie kolejny raz je łupić w sposób ordynarny. Jestem 
przeciwko temu rozwiązaniu. Dziękuję bardzo. (Oklaski)"
145,Marcin Józefaciuk,KO,"Szanowny Panie Marszałku! Wysoka Izbo! Proponowana nowelizacja to krok w 
stronę bardziej zrównoważonego i ważnego dla mieszkańców zarządzania 
przestrzenią miejską. Projekt wpisuje się w nowoczesne podejście do polityki 
transportowej oraz ochrony środowiska. To szansa na lepszą organizację 
przestrzeni publicznej i bardziej efektywne korzystanie z zasobów miejskich.
Mam trzy pytania. Po pierwsze, jakie mechanizmy ochrony mieszkańców 
śródmieścia, w tym osób starszych i rodzin o niższych dochodach, przewiduje 
projekt ustawy w kontekście wyższych opłat za parkowanie? Po drugie, czy i w 
jaki sposób ustawa zapewni dostępność miejsc parkingowych dla osób z 
niepełnosprawnościami w nowych strefach oraz zagwarantuje ich dostosowanie do 
potrzeb tej grupy? I po trzecie, czy ustawa przewiduje mechanizmy wsparcia 
dla lokalnych przedsiębiorców działających w obszarach objętych strefami 
płatnego parkowania, aby zminimalizować wpływ zmian na ich działalność? 
Dziękuję. (Oklaski)"
487,Maciej Tomczykiewicz,KO,"Panie Marszałku! Panie Ministrze! Wysoka Izbo! Nie planowałem dzisiaj zabrać 
głosu, więc jestem po cywilnemu, ale mam nadzieję, że pan marszałek doceni 
miłość do swetrów.
Wicemarszałek Włodzimierz Czarzasty:
Mogę panu pożyczyć marynarkę, jak pan chce.
Poseł Maciej Tomczykiewicz:
Natomiast po wystąpieniu pani poseł nabrałem nieodpartej chęci wystąpienia, 
bo takiej degrengolady intelektualnej, jaką zaproponowała pani poseł, 
występując, szczerze mówiąc, przez pół roku, jak tu jestem, nie widziałem. 
Nie wiem, czy pani poseł nie przeczytała tego projektu, czy z czego to 
wynika, natomiast - to się zresztą powielało u innych posłów - ten projekt w 
ogóle nie dotyczy Warszawy. On w ogóle nie dotyczy dużych miast.
(Poseł Mariusz Krystian: Naprawdę?)
Tak. Jeżeli chodzi o to, co np. pan poseł powiedział - gdyby państwo mogli 
nie przeszkadzać - pan mówi o łupieniu kolejny raz kierowców.
(Głos z sali: Żadnych innych miast.)
Wiecie, kto i kiedy wprowadził pierwszą strefę?
(Poseł Mariusz Krystian: A1.)
2019 r., strefa śródmiejska, czyli możliwość pobierania opłat w weekendy 
(Dzwonek). To, co państwo reprezentujecie, to jest absolutny dramat. 
Zacznijcie czytać, nad czym pracujemy, bo wstyd przed ludźmi, którzy 
przychodzą do tej Izby tego wysłuchiwać. (Oklaski)"
1,Andrzej Adamczyk,PiS,"Nie sądzę, że jestem cieniem. Nie wyglądam jak cień.
Wicemarszałek Włodzimierz Czarzasty:
Cień. Cięta.
Poseł Andrzej Adamczyk:
Cień?
Wicemarszałek Włodzimierz Czarzasty:
Cięta. (Wesołość na sali) Cień. Ciąć coś. Ciąć coś z cieniem ma mało 
wspólnego, bo trudno pociąć cień.
Poseł Andrzej Adamczyk:
Cień, ciąć.
Wicemarszałek Włodzimierz Czarzasty:
Ciąć. Trudno jest pociąć cień.
Poseł Andrzej Adamczyk:
Trudno jest pociąć cień... Przy swojej wadze poszukam innego określenia.
Wicemarszałek Włodzimierz Czarzasty:
Tak, naprawdę, smuga cienia.
Dobra, panie pośle, bo wszyscy chcą iść do domu.
Poseł Andrzej Adamczyk:
Dziękuję bardzo.
Panie Marszałku! Panie Ministrze! Wysoka Izbo! Zastanawiam się, co państwa 
skłania do tego, żeby realizować potrzeby samorządu. Wskażcie mi państwo 
którykolwiek samorząd, np. Sopotu. Co się stało po wprowadzeniu opłat za 
postój samochodu w rejonach wyznaczonych w Sopocie? Nic się nie stało, dalej 
nie można w Sopocie w godzinach od rana do wieczora zaparkować samochodu. I 
tak będzie w całej Polsce. Dajecie instrumenty, aby samorządy łupiły 
kierowców.
Dlaczego nie wpisaliście państwo w projekcie ustawy obowiązku przeznaczania 
wszystkich dochodów z opłat parkingowych na budowę parkingów 
wielopoziomowych, parkingów podziemnych? Dlaczego nie nałożyliście zobowiązań 
na samorządy, żeby w sposób właściwy wykorzystywać dochody z opłat za 
parkowanie, za postój samochodów? I zgadzam (Dzwonek) się tutaj z panem 
posłem Mariuszem Krystianem. Tak, to akcja: parkomat w całej Polsce. To 
akcja: płacimy za postój samochodu nawet w sołectwach, małych 
miejscowościach, płacimy wszędzie, gdzie to jest możliwe. Oczywiście wszyscy 
właściciele samochodów. Dziękuję bardzo. (Oklaski)"
57,Arkadiusz Czartoryski,PiS,"Oczywiście, że to jest projekt związany z Warszawą, bo to w Warszawie po raz 
pierwszy Trzaskowski zaczął prześladować kierowców, wprowadzając te strefy, 
zakazując jeździć tam samochodom - to dla ludzi biedniejszych, bo chodzi o 
samochody starsze - zawężając jezdnie, a teraz chcecie gnębić miasta poniżej 
100 tys. mieszkańców, np. moje miasto Ostrołękę. Wykreślacie kolej do 
Ostrołęki, szprychę nr 3, i nic nie proponujecie w zamian, a teraz chcecie 
jeszcze prześladować kierowców i właścicieli samochodów we wszystkich innych 
miastach. Zostawcie w spokoju właścicieli samochodów. Weźcie się za budowę 
dróg i parkingów, nie przenoście głupich pomysłów Trzaskowskiego, które są 
źle oceniane w Warszawie, na całą Polskę. Ludzie nie chcą tych stref, gdzie 
będzie podniesiona opłata w całej strefie. Dzisiaj już są parkometry i 
wystarczy. Samorządy wiedzą, gdzie postawić parking. I rzeczywiście słusznie 
tu już ktoś powiedział, że wsparcie przy budowie parkingów - tak, ale precz z 
pomysłami Trzaskowskiego w średnich miastach. Przestańcie prześladować 
właścicieli samochodów. (Dzwonek) Dziękuję.
(Głos z sali: To wy wprowadziliście tę ustawę w 2019 r.)"
486,Włodzimierz Tomaszewski,PiS,"Tak jak można prowadzić właściwą politykę komunikacyjną, oferując mieszkańcom 
właśnie w średnim mieście bezpłatną komunikację publiczną, tak samo można 
budować parkingi i prowadzić politykę parkingową przystępną zarówno dla 
mieszkańców, jak i dla gości. Tego nie ma. W związku z tym w tej ustawie musi 
być obowiązek wykorzystania środków z opłat parkingowych na budowę parkingów, 
ale co najważniejsze, stawki powinny być konsultowane z mieszkańcami, cały 
tryb, system powinien być konsultowany obowiązkowo z mieszkańcami, bo oni 
będą ofiarami tych regulacji, które ostatecznie są takie, że w jednym mieście 
jest bardzo droga komunikacja i są bardzo drogie parkingi, i nic z tego 
mieszkańcy nie mają, a w innym, tam, gdzie są właściwe uzgodnienia z 
mieszkańcami, istnieją takie właśnie dogodności. Pozytywnych przykładów jest 
bardzo dużo. (Dzwonek) Więc powinien być obowiązek konsultacji i obowiązek 
przeznaczania pieniędzy na parkingi. Dziękuję."
138,Klaudia Jachira,KO,"Panie Marszałku! Wysoka Izbo! Zmiana przepisów dotyczących stref płatnego 
parkowania oczywiście jest potrzebna i w pełni popieram tę zmianę. Natomiast 
podejmując w ogóle ten temat, nie możemy zapomnieć o wciąż powszechnym i 
niestety największym problemie, jaki dalej spotykamy w polskich miastach, 
czyli o patoparkowaniu. Niestety tutaj musimy uderzyć się w pierś, bo to 
przepisy centralne dyskryminują uczciwych kierowców i wciąż bardziej opłaca 
się parkować na nielegalnych miejscach nieobjętych strefą płatnego 
parkowania. W strefie można np. codziennie dostać mandat w wysokości 300 zł 
za brak opłaty, a już kilka metrów dalej, tam, gdzie tej strefy nie ma, można 
dostać 100 zł mandatu i naprawdę trzeba bardzo się postarać, żeby taki 
100-złotowy mandat dostać raz w życiu i koniec. O odholowaniu tego 
nielegalnie zaparkowanego pojazdu też nawet nie można za bardzo doprosić się 
służb, bo się tym nie zajmują.
Dlatego naprawdę apeluję do tej Izby (Dzwonek), abyśmy podjęli starania i 
docenili uczciwych kierowców. Potrzebujemy zaostrzenia kar dla osób, które 
parkują w nielegalnych miejscach, na zielonych terenach, potrzebujemy także 
włączenia patoparkowania do mechanizmu recydywy. Jeżeli chcemy iść w ogóle w 
stronę Zachodu, to pora skończyć z taką mentalnością, że samochód to 
świętość. Chodniki są dla ludzi, a nie dla aut, miasta są dla ludzi, a nie 
dla samochodów. Stop patoparkowaniu. (Oklaski)
(Poseł Roman Fritz: Ale samochody też są dla ludzi.)"
488,Jarosław Krajewski,PiS,"Szanowny Panie Marszałku! Wysoka Izbo! Obawiam się, żeby nie było tak, jak z 
naprawą ochrony zdrowia w Warszawie. Państwo mówiliście, że jest wiele 
problemów, stąd Rafał Trzaskowski postanowił rozwiązać jeden z tych problemów 
i zlikwidował szpital na Solcu, szpital, który przetrwał 100 lat. Jak w taki 
sposób będziecie państwo rozwiązywali problemy, to z pewnością mieszkańcom do 
śmiechu nie będzie, a tak dużo mówicie o tym, że ma być Polska uśmiechnięta.
Jeżeli mówimy o parkowaniu, to czy państwo wiecie, że w Warszawie w 20 23 r. 
mieszkańcy wpłacili w ramach opłat za strefę płatnego parkowania 
niestrzeżonego 236 mln zł, i to jest wzrost rok do roku o 20%. I teraz 
pytanie jest takie: Czy ta polityka Platformy Obywatelskiej nie zmierza tylko 
i wyłącznie do tego, żeby zrobić kolejny skok na kasę? I pytanie: Czy 
wyciągnięcie państwo wnioski z błędnej polityki Rafała Trzaskowskiego 
(Dzwonek) i nie będziecie na siłę proponować takich rozwiązań dla mniejszych 
samorządów? Dziękuję bardzo. (Oklaski)"
50,Krzysztof Ciecióra,PiS,"Można?
Wicemarszałek Włodzimierz Czarzasty:
Bardzo proszę, panie pośle.
Poseł Krzysztof Ciecióra:
Dziękuję.
Panie Marszałku! Wysoka Izbo! Troszeczkę z innej strony chciałbym zadać 
pytanie panu ministrowi nieściśle też w sprawie tej ustawy. Ogólnym 
problemem, z jakim często do mojego biura przychodzą osoby niepełnosprawne, 
jest kwestia właśnie parkowania i nadużyć w kwestiach związanych z wydawaniem 
pozwoleń na użytkowanie miejsc dla osób niepełnosprawnych. Czy ta ustawa w 
jakikolwiek sposób uwzględnia ten wątek? Zgłaszałem tę sprawę do Ministerstwa 
Zdrowia, z tego miejsca zgłaszam ją również panu ministrowi. Mamy problem, 
ponieważ tych zgód jest bardzo dużo. Często te miejsca są bardzo oblegane, 
również przez osoby dosyć sprawne fizycznie. Czy ministerstwo dostrzega ten 
problem? Czy nad tym tematem również będziecie się pochylać? Dziękuję bardzo. 
(Oklaski)"
60,Zofia Czernow,KO,"Panie Marszałku! Wysoki Sejmie! Panie Ministrze! To jest kompletne 
niezrozumienie tego, o co chodzi w tym projekcie. To, jak obecnie wygląda 
sprawa opłat za miejsca parkingowe, to nie jest polityka Platformy 
Obywatelskiej. To jest realizacja ustawy, którą w 2019 r. wprowadziło Prawo i 
Sprawiedliwość. Przyznajcie się do tego, a nie w tej chwili szukacie winnych. 
Nie ma potrzeby szukania winnych. Powoływanie się na Rafała Trzaskowskiego 
jest absolutnie niewskazane i niewłaściwe, jest absolutnie niedopuszczalne. 
Ten projekt nie przeszkadza w tym, aby budować parkingi wielopoziomowe czy 
inne. Nie przeszkadza temu, aby wprowadzać ekologiczną komunikację miejską, 
co jest bardzo pożądane. Ten projekt ustawy daje narzędzia (Dzwonek) 
samorządom. Zaufajmy tym samorządom. One wiedzą, co robią. Dziękuję. 
(Oklaski)"
156,Jacek Karnowski,KO,"Panie Marszałku! Wysoka Izbo! Chciałbym zwrócić się do posłów Prawa i 
Sprawiedliwości z apelem. Polska to nie tylko Warszawa, to nie tylko nasza 
piękna stolica, ale także bardzo wiele mniejszych miast. O nich też trzeba 
myśleć, a wprowadzając w 2019 r. ustawę, która umożliwiała pobieranie opłat 
za parkowanie w niedziele i soboty, pomyśleliście tylko o dużych miastach. 
Wynikało to z błędu w poprzedniej ustawie, w której to pominięto, i z wyroków 
NSA. Co najważniejsze, tą ustawą oddajemy władztwo gminom, oddajemy władztwo 
radom gmin, które są właściwe do tego, żeby tę sprawę rozwikłać. Nie 
kancelaria premiera, nie Sejm, nie żaden prezes, tylko poszczególne rady gmin 
muszą to rozwikłać.
Dam przykład. Pan minister Adamczyk wyszedł, ale już zaprosiłem go do Sopotu, 
żeby przyszedł i zobaczył, że od poniedziałku do piątku można znaleźć miejsce 
parkingowe, co więcej, parking buforowy stworzony (Dzwonek) przez władze 
miasta na obrzeżach miasta jest pełny, a w soboty i w niedziele parking 
buforowy jest pusty, a miejsca znaleźć nie można. Wobec tego gdzie jest ta 
równość? Nie ma tej równości.
Dlatego także w imieniu innych mniejszych miast całej Polski apeluję o to, 
żeby wyrównać im te szanse, żeby mogły same kształtować politykę parkingową, 
politykę komunikacyjną i oczywiście tworzyć pod to komunikację miejską, 
tworzyć parkingi buforowe. Bardzo dziękuję. (Oklaski)"
41,Marek Jan Chmielewski,KO,"Panie Marszałku! Panie Ministrze! Po pierwsze, bardzo się cieszę, że ten 
temat wywołuje dyskusję. Niestety nawet nie potrafię wyrazić swoich uczuć, 
jeżeli ktoś próbuje dyskutować, nie wczytując się w to, co tam jest zapisane. 
A już mieszanie polityki prezydenta Trzaskowskiego w Warszawie do czegoś, co 
zostało, jak tu wiele osób powiedziało, zaplanowane przez państwa i 
wprowadzone w życie w świetle przepisów - pozwoliliście państwo w 2019 r., 
aby w Warszawie taka strefa mogła powstawać i w każdym innym mieście powyżej 
100 tys. - to jest hipokryzja, krótko mówiąc. Ale pomijam to, naprawdę 
zejdźmy na ziemię i posłuchajmy nie tylko Warszawy i ludzi, którzy poruszają 
się po terenie Warszawy, ale właśnie pozostałych mieszkańców naszego kraju, 
którzy borykają się z olbrzymimi problemami w miejscowościach, które bardzo 
często są atrakcyjne z różnych względów.
Proszę państwa, odnosząc się do wielu pytań, na pewno będziemy nad tą ustawą 
pracowali w komisjach i tam będzie możliwość wypowiadania się, zapraszania 
kolejnych ekspertów. Chciałem powiedzieć jedną rzecz, żeby to też wybrzmiało. 
My dzisiaj mówimy o miejscach parkingowych i śródmiejskiej strefie 
szczególnie parkowania na drogach publicznych. Proszę pamiętać, że jest cała 
masa innych dodatkowych przestrzeni, które również służą parkowaniu, i one 
nie muszą być na tych terenach. Mogą być na drogach wewnętrznych, mogą być w 
innych miejscach i naprawdę tych miejsc i przestrzeni do parkowania jest 
znacznie więcej. Ja się bardzo cieszę z pomysłu wybudowania w Kazimierzu - 
może to nie był Kazimierz, ale przykład Kazimierza, że nie można tam wjechać, 
bo tych stref jest dużo, ale w innych miejscach - parkingu wielopoziomowego. 
Zapraszam do dyskusji z konserwatorem zabytków. Idźcie państwo i spytajcie, 
czy w takiej strefie, a takich miast, nawet mniejszych, poniżej 100 tys., 
bardzo atrakcyjnych z powodu turystyki, turystycznych, bo te ich zasoby 
dziedzictwa kulturowego są duże i dzięki temu turyści do nich przyjeżdżają... 
Kolokwialnie mówiąc, konia z rzędem temu, komu konserwator pozwoli wybudować 
taki parking w centrum. Może przy okazji modernizacji, gdzieś w podziemiach, 
jeżeli będzie duża modernizacja czy rewitalizacja danej strefy.
Proszę państwa, było dużo pytań i troski - i to ważne - o osoby, które mają 
niższe dochody, o osoby niepełnosprawne, o przedsiębiorców. Krótko mówiąc, na 
to pytanie w większości przypadków odpowiadają przepisy, np. Prawa 
budowlanego czy o drogach, które mówią, że trzeba zapewnić określoną liczbę 
miejsc postojowych dla osób z niepełnosprawnościami. Mówią o tym inne ustawy 
o elektromobilności, nakazując również w tych strefach wprowadzanie miejsc, 
które będą przyjazne wręcz, bo do tej strefy wjadą samochody, którymi będą 
się posługiwali seniorzy. Przecież, proszę państwa, kart seniora w mniejszych 
miejscowościach jest bardzo dużo. Dlaczego samorząd w danym okresie nie 
wyznaczy seniorom zerowej stawki parkowania, którą przywoływałem w trakcie 
omawiania tego w świetle dziś obowiązujących przepisów? Nikt ich nie 
wprowadza na nowo, tylko trzeba je czytać i respektować.
Jestem samorządowcem z kilkunastoletnim doświadczeniem, wójtem gminy 
Dzierżoniów i, proszę państwa, wierzcie mi, że z tytułu swoich wcześniejszych 
relacji z samorządami w całym kraju, z różnych innych poziomów wielokrotnie 
powtarza się cały czas jedna rzecz: zaufajcie samorządom i pozwólcie na 
realizację lokalnej polityki transportowej.
Panie Ministrze! Bardzo dziękuję również za słowa, które padły, dotyczące 
wzmocnienia środkami komunikacji publicznej, bo to jest cel. Może mało w moim 
wystąpieniu było temu poświęcone, chociaż jak ktoś wie, co to jest polityka 
transportowa, lokalna, to będzie wiedział, że tam się preferuje w takich 
przestrzeniach transport publiczny. Trzeba zrobić wszystko, żeby on był jak 
najtańszy, jak najlepszy.
Pan minister Karnowski przywołał temat Sopotu. Proszę państwa, naprawdę, 
jeżeli miasto mogło pobierać opłaty tylko od poniedziałku do piątku, 
pobierało je w określonych miejscach i jeszcze dawało możliwość przyjeżdżania 
meleksem na tereny rekreacyjne, to jakoś to wszystko funkcjonowało. Z 
wyjątkiem weekendu, bo w weekend niestety nie można było wprowadzać tego typu 
zapisu. Zmieniła się mentalność ludzi? Na weekend się zmienia mentalność, a w 
ciągu dnia roboczego jest inna? Nie. Trzeba się uderzyć w piersi i 
zastanowić, dlaczego tak się ludzie zachowują. Niestety u nas jest tak, że 
tam - i o tym też chyba wspominała pani poseł Jachira - ludzie nie respektują 
w wielu przypadkach przepisów i parkują gdziekolwiek, nie patrząc, czy to 
jest taka strefa, czy jakakolwiek inna. Z tym należy walczyć i z tym trzeba 
zrobić porządek.
Wracam też do pieniędzy, które można by przeznaczyć na różnego rodzaju 
rzeczy, w ogóle na politykę transportową. Tutaj wymieniono Warszawę i 230 mln 
w ostatnim okresie. Proszę państwa, Warszawa nie buduje miejsc parkingowych 
obecnie nigdzie?
(Poseł Krzysztof Mulawa: Zamyka.)
Przecież, panie pośle, jest obowiązek wybudowania przy każdym obiekcie 
infrastrukturalnym określonej liczby miejsc parkingowych. To wszystko jest 
zapisane w miejscowych planach. Przy każdej drodze publicznej musi się 
znajdować określona ich liczba.
(Poseł Krzysztof Mulawa: Jaka jest praktyka?)
Ja też jestem praktykiem.
(Poseł Krzysztof Mulawa: Zapraszam...)
Proszę mi wierzyć, że jest wręcz obowiązek budowania tego typu miejsc 
parkingowych.
Rzeczywiście można by się pochylić nad tym zapisem, panie ministrze, i 
zastanowić się, czy gdzieś nie zapisać, wzorem środków przeznaczonych na 
ochronę środowiska, że opłaty i kary muszą być przeznaczone na ten cel, bo 
one powstają w wyniku strat środowiskowych. Być może jakaś pula pieniędzy z 
tych zasobów mogłaby być przeznaczona. Ale, proszę państwa, czy my ciągle 
musimy centralnie wszystkim sterować? Czy nie możemy zaufać samorządom, które 
reprezentują mieszkańców i dobrze wiedzą, co należy zrobić w tym zakresie?
Podam państwu przykład miejscowości Dzierżoniów, miasta Dzierżoniów, 
sąsiedniej gminy, na której terenie wcześniej była wprowadzana i wciąż jest 
strefa parkowania. Na początku, uwaga, obowiązywała ona w godz. 8-18, ale to 
właśnie radni, na wniosek mieszkańców, przedsiębiorców, zmienili godziny i 
teraz jest od godz. 10 do godz. 16. Wsłuchali się w głosy mieszkańców. 
Naprawdę wierzcie mi, że mieszkańcy wiedzą, na czym robić również biznes, bo 
mowa jest o średnich i małych przedsiębiorcach. Przecież do tych miejscowości 
przyjeżdżają ludzie również odpoczywać i korzystać z uroków, ale też z ich 
działalności. Naprawdę to wszystko można odpowiednio poukładać, a nie 
narzucać centralnie systemów rozwiązań, które cały czas u nas gdzieś 
funkcjonują. Można by o tym długo dyskutować, ale myślę, że czas na to będzie 
właśnie w komisjach.
Chciałbym też podkreślić, że gdy państwo się przygotowujecie, to proszę 
zobaczyć, czy była dyskusja publiczna nad projektem ustawy. Tutaj była - 
prawie 700 osób, jeśli dobrze pamiętam, wzięło w niej udział. Tam jest wiele 
bardzo ciekawych zdań, nad którymi warto się pochylić. Warto posłuchać, o 
czym tam jest mowa. W trakcie tych wypowiedzi pojawił się również wniosek 
Związku Powiatów Polskich, jeśli dobrze pamiętam, aby dokonać innej zmiany: 
zmiany dotyczącej strefy płatnego parkowania, czyli tej, która - jak tu 
mówiliśmy - pojawia się w tej lit. a. Chodzi o dodanie codziennej możliwości 
pobierania opłat bez wprowadzania śródmiejskiej strefy parkowania. Dlaczego? 
Dlatego że członkowie tych organizacji, tych stowarzyszeń mówią, że właśnie 
jest bardzo wiele miejsc atrakcyjnych, zlokalizowanych często tak, że ich 
punktem wyjścia jest droga publiczna, i tam się robią olbrzymie zatory i 
pojawiają się utrudnienia we wjeździe nawet na teren miasta, bo one są bardzo 
często lokalizowane na obrzeżach. A więc śródmiejska strefa parkowania nie 
rozwiąże tutaj problemu. Po raz kolejny na końcu wracam do definicji. Proszę 
się pochylić nad definicją, co to jest śródmiejska strefa parkowania. Tylko 
to jest przedmiotem wniosku. A takie strefy, nawet z tytułu prawa, mogą nie 
powstać w wielu miejscowościach, bo nie będą spełnione kryteria jej 
stosowania. Dziękuję. (Oklaski)
(Przewodnictwo w obradach obejmuje wicemarszałek Sejmu Piotr Zgorzelski)"
339,Arkadiusz Sikora,Lewica,"Szanowna Pani Marszałek! Wysoka Izbo! W imieniu Koalicyjnego Klubu 
Parlamentarnego Lewicy mam zaszczyt przedstawić stanowisko klubu w sprawie 
pierwszego czytania poselskiego projektu ustawy o zmianie ustawy o drogach 
publicznych, druk nr 880.
Większość polskich miast w coraz większym stopniu boryka się z problemem 
wzmożonego ruchu samochodowego. Widoczny rozwój komunikacji samochodowej oraz 
obserwowany zanik komunikacji publicznej w wielu, zwłaszcza dużych i 
średnich, miastach w Polsce powoduje, że sporo miejsc w okolicach ich centrów 
zamienia się w istny koszmar osób zamieszkujących te obszary miast. W sposób 
szczególny proces ten jest obserwowany w miastach o charakterze turystycznym, 
wypoczynkowym czy przede wszystkim uzdrowiskowym. Właśnie w tego typu 
miejscowościach szczególnie w dni wolne od pracy obserwujemy swego rodzaju 
najazd jednodniowych lub weekendowych gości. W takich miejscowościach 
niejednokrotnie podczas dni wolnych turystów odwiedzających jest więcej niż 
ich mieszkańców. To oczywiście niesie ze sobą istotne utrudnienia dla ich 
mieszkańców spowodowane brakiem wolnych miejsc parkingowych przy sklepach, 
kinach, instytucjach kultury itp. Nadmiar przybywających samochodów powoduje, 
iż kierowcy wykorzystują każdy wolny skrawek przestrzeni do parkowania, 
niejednokrotnie niszcząc zieleń czy uszkadzając zabytkową tkankę miejską. 
Proces ten powoduje również znaczne zanieczyszczenie środowiska spowodowane 
emisją spalin oraz wzrost hałasu. Aby wyjść naprzeciw oczekiwaniom 
mieszkańców tych małych i średnich miast, których liczba mieszkańców nie 
przekracza 100 tys., konieczne jest wprowadzenie zmiany w ustawie.
Celem przedstawionego projektu ustawy jest nowelizacja ustawy z dnia 21 marca 
1985 r. o drogach publicznych, Dz. U. z 2024 r. poz. 320 i 1222, polegająca 
na wprowadzeniu zmiany stawek opłat za postój pojazdów w strefie płatnego 
parkowania także dla miast poniżej 100 tys. mieszkańców. Wprowadzenie zmian 
wymusiłoby większą rotację pojazdów oraz przysporzyłoby dodatkowych środków 
do kasy miasta. Podjęcie decyzji wprowadzającej taką możliwość obecna ustawa 
daje organowi samorządowemu, który zmianą prawa lokalnego mógłby zdecydować o 
możliwych opłatach w zależności od potrzeb czasowych i organizacji ruchu.
Klub Lewicy pozytywnie ocenia projekt poselski i rekomenduje przekazanie go 
do dalszych prac w komisjach."
254,Krzysztof Mulawa,Konfederacja,"Panie Marszałku! Wysoka Izbo! Jak trwoga, to do węgla. Niemcy uruchamiają 
wszystkie swoje elektrownie węglowe. Kiedy Niemcy od dłuższego czasu po raz 
pierwszy mądrzeją, pan premier Donald Tusk, pani Hennig-Kloska i kolejna 
przedstawicielka Ministerstwa Klimatu i Środowiska pani Urszula Zielińska 
głupieją. W związku z poważnym deficytem produkcji energii ze źródeł 
pogodozależnych, spowodowanym niekorzystnymi warunkami atmosferycznymi, 
Niemcy zdecydowali się właśnie wczoraj na otwarcie swoich wszystkich 
elektrowni węglowych i palenie po prostu węglem. Tymczasem w związku z 
planami Koalicji Obywatelskiej i naszego kochanego rządu energetycy i górnicy 
przyjechali wczoraj na ul. Mysią pod dyrekcję PGE, żeby protestować przeciwko 
temu, że ilość energii uzyskiwanej z węgla wynosząca 29 GW będzie zmniejszona 
w niedługim czasie o 24,5 GW. (Dzwonek)
Szanowni Państwo! W związku z tym, że Polska, i indywidualne gospodarstwa, i 
cały przemysł, potrzebuje coraz więcej energii, jest to jawny sabotaż państwa 
polskiego. (Oklaski)"
485,Krzysztof Szymański,Konfederacja,"Szanowny Panie Marszałku! Wysoki Sejmie! Prezydent Andrzej Duda wystosował 
list do premiera Donalda Tuska, w którym domaga się tego, żeby nie aresztować 
człowieka, który jest oskarżony przez Międzynarodowy Trybunał Karny o 
zbrodnie na ludzkości, o ludobójstwo, premiera Izraela Benjamina Netanjahu. 
Co to za pomysł? Skąd on się w ogóle wziął? Czy to jest jakaś polityka 
wasalcza względem Żydów, Amerykanów? Czy to jest jakiś genialny pomysł na 
potrzeby kampanii prezydenckiej w Polsce? Tak czy siak jest to wystawienie 
piłki Donaldowi Tuskowi, który postanowił skrzętnie z tego skorzystać.
Nie będę bronił z tej mównicy posła Romanowskiego, ale, na miłość boską, 
przecież domagacie się, żeby go wydać, bo ukrywa się na Węgrzech, a 
zbrodniarzowi wojennemu dajecie list żelazny. (Dzwonek) Nikt tak naprawdę nie 
pytał o zdanie ani prezydenta Andrzeja Dudy, ani premiera Tuska. Nikt tutaj 
nie chciał przecież przyjeżdżać. Sami wywołali ten temat. To był hipotetyczny 
problem. Głos zabrał sam zainteresowany, Benjamin Netanjahu i powiedział, że 
nie zamierza nawet tu przyjeżdżać. Kurtyna. (Oklaski)
(Głos z sali: Ha, ha, ha!)"
216,Grzegorz Lorek,PiS,"Panie Marszałku! Wysoka Izbo! Pragnę poinformować mieszkańców Piotrkowa 
Trybunalskiego oraz Rawy Mazowieckiej, że wspólnie z senatorem Rafałem 
Ambrozikiem złożyliśmy poprawki do ustawy budżetowej na 2025 r. Nad 
poprawkami głosowały komisje przez oraz obydwie Izby. Poprawki dotyczyły 
Piotrkowa Trybunalskiego, Rawy Mazowieckiej i powiatu rawskiego. W załączniku 
nr 2 w części 83: rezerwy ogólne i celowe dodaje się pozycję: budowa hali 
sportowej w Piotrkowie Trybunalskim wraz z infrastrukturą towarzyszącą. Kwota 
wydatków majątkowych wynosi 100 mln zł. W załączniku nr 2 w części 83: 
rezerwy celowe, w rozdziale: rezerwy ogólne i celowe dodaje się pozycję: 
budowa zewnętrznych boisk szkolnych do piłki nożnej i koszykówki oraz budowa 
sali gimnastycznej z boiskiem do piłki siatkowej przy Zespole Placówek 
Specjalnych w Rawie Mazowieckiej. W części 83: rezerwy celowe, w rozdziale: 
rezerwy ogólne i celowe dodaje się: remont wiaduktów drogowych nad CMK.
Z przykrością (Dzwonek) pragnę państwa poinformować, że zarówno w Sejmie, jak 
i w Senacie te bardzo ważne, dobre, oczekiwane przez społeczeństwo poprawki 
zostały odrzucone."
99,Szymon Giżyński,PiS,"Panie Marszałku! Wysoki Sejmie! 7 grudnia 2024 r. w Paryżu... Victor Hugo w 
powieści ˝Katedra Marii Panny w Paryżu˝ zamieścił rozdział ˝Paryż z lotu 
ptaka˝ stanowiący opis miasta, stolicy Francji widzianej z wież katedry 
Notre-Dame. Hugo ogłosił swe arcydzieło drukiem w 1831 r., czyli 350 lat 
później względem realiów świata przedstawionego w ˝Katedrze Marii Panny w 
Paryżu˝. Jakże pięknie pisał Paweł Hertz: W obrazie bowiem tego wielkiego 
miasta istniały już wtedy te wszystkie dzielnice i budowle, wokół których 
przez późniejsze wieki i aż do dni naszych toczył się strumień prawdziwych 
dziejów Francji. Notre-Dame, Sorbona, Luwr - oto trzy budowle, a zarazem trzy 
nazwy, na których rozpina się tęcza wydarzeń ważnych nie tylko dla Francuzów.
Nieobecny 7 grudnia na uroczystościach ponownego otwarcia katedry Notre-Dame 
w Paryżu (Dzwonek) papież Franciszek w liście do obecnych napisał: odrodzenie 
tego wspaniałego kościoła będzie znakiem zapowiadającym odbudowę Kościoła we 
Francji. Zachodzi pytanie: Jakiego kościoła? Franciszkowego czy tego na miarę 
dawnej Francji, najwierniejszej córy Kościoła? (Oklaski)"
350,Agnieszka Anna Soin,PiS,"Bardzo dziękuję.
Szanowny Panie Marszałku! Wysoka Izbo! Z niepokojem obserwujemy szybujące w 
górę ceny. W porównaniu z poprzednim miesiącem nastąpił wzrost o 0,2%. Przed 
świętami wszyscy doświadczyliśmy tego, co działo się z cenami masła. Jak 
podaje Główny Urząd Statystyczny, największy wzrost cen w porównaniu z 
grudniem ub.r. dotyczy nośników energii, to wzrost o 12%. Więcej płacimy dziś 
także za żywność, napoje bezalkoholowe - wzrost o 4,8%. Jak wskazują 
analitycy z Polskiego Instytutu Ekonomicznego, inflacja będzie przekraczać 
cel inflacyjny także przez większą część drugiej połowy roku, a szacowany 
szczyt inflacji przypadnie w marcu. Eksperci wiążą to z ankietą 
makroekonomiczną NBP i ponownym wzrostem inflacji w IV kwartale z powodu 
m.in. odmrożenia cen energii. Polacy wiedzą, że obecna władza zamroziła ceny 
energii tylko na pewien czas, ponieważ zbliżają się wybory prezydenckie i 
muszą (Dzwonek) uspokoić złe nastroje społeczne Polaków, którzy czują się 
oszukani.
Apeluję do rządzących, aby nie ulegali pokusom zaspokajania własnych 
interesów, a skupili się na dobru obywateli i zapewnieniu im stabilizacji. 
Zwracam się do was w imieniu obywateli: nie chcemy roku drożyzny i stagnacji. 
W nowym roku zapewnijcie obywatelom bezpieczeństwo. Bardzo dziękuję. 
(Oklaski)"
489,Bożena Lisowska,KO,"Panie Marszałku! Wysoki Sejmie! Od 1 stycznia Polska objęła przewodnictwo w 
Radzie Unii Europejskiej. To szansa na promocję Polski i jej największych 
atutów i zasobów. W tym kontekście fakt, że jabłko zostało uznane za 
oficjalny owoc polskiej prezydencji, to ogromna szansa. Ta inicjatywa 
nawiązuje do promocji polskich truskawek, które były prezentowane podczas 
pierwszej polskiej prezydencji w 2011 r. Jabłko stanowi wyjątkową wizytówkę 
polskiego rolnictwa i daje szansę na prezentację polskim sadownikom. Polska 
jest największym producentem jabłek w Europie i czwartym na świecie. Polskie 
jabłka słyną z niepowtarzalnego smaku oraz dobrej jakości. Polskie jabłka 
będą podawane uczestnikom wielu wydarzeń podczas polskiej prezydencji, nie 
tylko w Brukseli i w Strasburgu, ale także podczas wydarzeń w Polsce. 
(Dzwonek) To bardzo dobra i cenna inicjatywa. (Oklaski)"
4,Waldemar Andzel,PiS,"Panie Marszałku! Wysoka Izbo! Poseł też człowiek. I może wyjść na miasto i 
zapalić może, i wypić okazjonalnie. Ale czy jest normalne, że na wspólnej 
imprezie mamy redaktora naczelnego ˝Gazety Wyborczej˝ Adama Michnika, 
europosłankę Kamilę Gasiuk-Pihowicz, prezesa TVP w likwidacji Tomasza Syguta 
czy Kamilę Biedrzycką, dziennikarkę TVP Info, gdy cała wasza poprzednia 
kampania opierała się na walce o wolność słowa i demokrację? Jaka to jest 
wolność słowa, kiedy politycy piją i palą razem z dziennikarzami? Adam 
Michnik, który mieni się obrońcą tej wolności, sam jest przykładem 
degeneracji języka polskiego i upadku obyczajów dziennikarskich, o ich 
standardach nie wspominając.
Udało wam się wstrząsnąć sceną polityczną. Skandowaliście kilka lat: 
konstytucja, opowiadaliście w instytucjach europejskich o reżimie i wolności 
mediów, a teraz to wygląda tak, że diabeł ubrał się w ornat i ogonem na mszę 
dzwoni. (Dzwonek) Dziękuję bardzo. (Oklaski)"
221,Alicja Łepkowska-Gołaś,KO,"Szanowny Panie Marszałku! Wysoka Izbo! Moje oświadczenie chciałabym poświęcić 
obchodzonemu w tym roku 50-leciu istnienia Łomżyńskiego Towarzystwa Naukowego 
im. Wagów, które aktywnie funkcjonuje w Łomży jako instytucja służąca 
regionowi północno-wschodniego Mazowsza, ziemi łomżyńskiej, a także 
mazowiecko-podlaskiego pogranicza, upowszechniając wiedzę o tożsamości i 
dziedzictwie kulturowym tego obszaru. Za swój cel towarzystwo przyjęło także 
gromadzenie, opracowywanie i upowszechnianie wszelkich materiałów 
dokumentalnych, co czyni m.in. za pośrednictwem popularnej w kraju i poza 
jego granicami strony internetowej www.name.lomza.pl oraz licznych 
publikacji.
Od 50 lat Łomżyńskie Towarzystwo Naukowe im. Wagów jest instytucją, pod 
której patronatem i z inicjatywy której były realizowane seminaria 
doktoranckie, historyczne i językoznawcze, integrujące środowiska naukowe 
m.in. z Uniwersytetu w Białymstoku, Uniwersytetu Warszawskiego czy Polskiej 
Akademii Nauk (Dzwonek), jak również przedstawicieli nauki z innych krajowych 
ośrodków badawczych i nauczycieli oraz osoby zainteresowane samokształceniem 
z regionu.
Jako posłanka ziemi łomżyńskiej czynię 50-lecie powstania Łomżyńskiego 
Towarzystwa Naukowego im. Wagów okazją do wskazania tego stowarzyszenia jako 
modelu autentycznego i konsekwentnego działania na rzecz społeczności 
lokalnej i regionalnej, jakie w perspektywie aktywności organizacyjnej, 
popularyzatorskiej, wydawniczej, poznawczej, edukacyjnej przez pół wieku 
podejmowało to towarzystwo. Dziękuję bardzo. (Oklaski)"
234,Dariusz Matecki,PiS,"Szanowny Panie Marszałku! Dziś funkcjonariuszka mediów rządowych 
zasugerowała, że można wyłączyć Twittera przed wyborami prezydenckimi. Co 
chwilę pojawiają się informacje czy propozycja tego, żeby odebrać koncesję 
Telewizji Republika. Dziennikarzy Telewizji Republika, telewizji w Polsce nie 
wpuszczacie państwo na konferencje prasowe. Hejtem nazywacie zadawanie 
merytorycznych pytań Jerzemu Owsiakowi, a jednocześnie nie widzicie hejtu w 
tym, że ten sam człowiek nazywał ludzi o innych poglądach sepsą, złem, a na 
jego festiwalu wyklinano, krzyczano wulgarne hasła w stosunku do wyborców 
jednej z partii politycznych.
Nie widzieliście żadnego zła w tym, że usunięto konto Konfederacji z 
Facebooka, konto Roberta Winnickiego, Janusza Korwin-Mikkego. Nie 
widzieliście w tym cenzury. Teraz kiedy media, Twitter, Facebook przechodzą 
na stronę, można powiedzieć, konserwatywną, nagle chcecie je ograniczać, 
nagle chcecie wprowadzać cenzurę. Ale przypomnijmy: kiedy chcieliście 
ograniczyć Telewizję Trwam (Dzwonek), ludzie wyszli na ulice, tysiące, 
dziesiątki tysięcy ludzi. Kiedy chcieliście wprowadzać ACTA, ludzie wyszli na 
ulice, głównie ludzie młodzi. To doprowadziło też do upadku waszych rządów. 
Kiedy teraz będziecie chcieli wprowadzać cenzurę, ludzie również wyjdą na 
ulice. Dziękuję bardzo. (Oklaski)"
145,Marcin Józefaciuk,KO,"Szanowny Panie Marszałku! Wysoka Izbo! Pragnę zachęcić i zwrócić uwagę na 
inicjatywę Dry January, czyli trzeźwy styczeń. To kampania, która zachęca do 
całkowitej rezygnacji z alkoholu na 1 miesiąc, aby promować zdrowie i 
refleksję nad relacją z używkami.
Według WHO w Polsce mężczyźni spożywają średnio ponad dwa razy więcej 
alkoholu niż kobiety. To właśnie oni są szczególnie narażeni na negatywne 
skutki jego nadmiernego spożycia. Alkohol przyczynia się do wzrostu ryzyka 
chorób takich jak marskość wątroby, nadciśnienie czy nowotwory przełyku. 
Szacuje się, że co siódmy zgon mężczyzny w wieku produkcyjnym w Polsce 
związany jest z alkoholem. Jednocześnie statystyki pokazują, że mężczyźni 
częściej odczuwają skutki nadmiernego picia w obszarze zdrowia psychicznego i 
społecznego, w tym uzależnienia, depresje oraz problemy rodzinne.
Dry January stwarza okazję do refleksji nad własnymi nawykami, pozwalając na 
obserwację pozytywnych zmian zdrowotnych i poprawę samopoczucia. Badania 
przeprowadzone w ramach kampanii wskazują, że uczestnicy zauważają (Dzwonek) 
poprawę jakości snu, wyższy poziom energii oraz zmniejszenie masy ciała. ˝Dry 
January˝ nie tylko jest wyzwaniem, ale i szansą na lepsze zdrowie. Może też 
wpłynąć na długoterminowe ograniczenie spożycia alkoholu.
Panowie! Zachęcam do podjęcia wyzwania ˝Dry January˝. (Oklaski)"
193,Mariusz Krystian,PiS,"Panie Marszałku! Wysoka Izbo! 80 lat temu w nocy z 29 na 30 grudnia 1944 r. w 
miejscowości Skawce w gminie Mucharz w powiecie wadowickim 10-osobowy oddział 
por. Tadeusza Studzińskiego wysadził trzyprzęsłowy most na rzece Skawie, 
uniemożliwiając Niemcom skuteczne wycofywanie się, paraliżując tym samym ruch 
kolejowy na odcinku Sucha Beskidzka - Skawina - Kraków. To znacząco 
przyspieszyło ofensywę ze wschodu, a z drugiej strony wycofywanie się 
Niemców.
Ta bohaterska akcja żołnierzy Armii Krajowej doczekała się upamiętnienia. W 
miejscowości Skawce w gminie Mucharz 30 grudnia 2024 r. miałem zaszczyt 
uczestniczyć w uroczystościach upamiętniających to ważne wydarzenie. Cieszy 
postawa społeczności gminy Mucharz (Dzwonek), strażaków, organizacji 
społecznych i władz samorządowych na czele z panem wójtem Pawłem Paździorą, 
który zorganizował całą uroczystość. Warto o takich bohaterskich czynach 
pamiętać, tym bardziej że niewielu wie, że była to jedna z największych 
dywersyjnych akcji partyzanckich w okupowanej Europie. Cześć i chwała 
bohaterskim żołnierzom Armii Krajowej. (Oklaski)"
433,Agata Wojtyszek,PiS,"Panie Marszałku! Wysoka Izbo! Papież Franciszek mówił: jakże byłoby pięknie, 
gdyby każdy z nas mógł wieczorem powiedzieć: dzisiaj zrobiłem gest miłości 
wobec drugiego. Takiego gestu miłości dokonali wierni i artyści w najstarszym 
na ziemiach polskich sanktuarium, którego początki sięgają XII w., tj. w 
sanktuarium drzewa świętego krzyża w samym centrum Gór Świętokrzyskich, który 
ma rangę pomnika historii.
W 2025 r. już po raz dwunasty w uroczystość Objawienia Pańskiego 
świętokrzyska bazylika wypełniła się po brzegi uczestnikami koncertu 
charytatywnego zorganizowanego przez misjonarzy oblatów Maryi Niepokalanej. 
Tym razem koncert odbył się na rzecz pana Mariusza Wójcickiego, 34-letniego 
mieszkańca gminy Bieliny, który latem tego roku w wypadku podczas prac 
polowych stracił prawą rękę. Zebrane podczas koncertu środki finansowe 
przeznaczone zostaną na zakup kosztownej (Dzwonek) protezy ręki i oczekiwaną 
rehabilitacją. Dla pana Mariusza i wszystkich uczestników koncertu zaśpiewali 
zespół śpiewaczy Echo Łysicy, Marcelina Bidzińska z zespołem, grupa TerraFolk 
oraz Guzowianki.
Wszystkim zespołom dziękuję za piękne występy, a panu Mariuszowi życzę 
szybkiego powrotu do pełnej sprawności, co jest bardzo ważne zarówno dla 
niego, jak i dla jego wspaniałej rodziny. Podziękowania kieruję również do 
misjonarzy oblatów Maryi Niepokalanej ze Świętego Krzyża na czele z o. 
Rafałem Kupczakiem, superiorem, oraz do wszystkich darczyńców, dzięki którym 
pan Mariusz znacznie zbliża się do odzyskania sprawności. Dziękuję. (Oklaski)"
486,Włodzimierz Tomaszewski,PiS,"Panie Marszałku! Wysoka Izbo! Ogólnopolskie upamiętnienie bohaterów, którzy 
walczyli o polską niepodległość, ma swoją specyfikę i swój kalendarz. To 
bardzo charakterystyczne, że w zasadzie przez całe lata 90., właściwie od 
zmiany ustrojowej nie dokonywano takiego ogólnopolskiego upamiętnienia. 
Dopiero w 1998 r. Sejm uchwalił Dzień Polskiego Państwa Podziemnego, który 
jest obchodzony 27 września. Przyjął tę uchwałę 11 września 1998 r. Później z 
trudem powstawał Instytut Pamięci Narodowej, z trudem wyłaniany był jego 
prezes. W zasadzie wszystkie te kroki świadczą o tym, że jest 
charakterystyczne, kto rządził (Dzwonek), a kto blokował.
Tu chcę zwrócić państwa uwagę na to, że ten proces trwał i właściwie trwa do 
tej pory, mimo że po drodze mieliśmy Muzeum Powstania Warszawskiego w 2004 
r., dzień żołnierzy wyklętych ustanowiony już po śmierci prezydenta Lecha 
Kaczyńskiego, chociaż z jego inicjatywy.
Trzeba powiedzieć, że ustanawiając wczoraj dzień żołnierzy Armii Krajowej, 
jednocześnie musimy pamiętać, że mamy jeszcze wiele zaległości w tym 
zakresie, żeby upamiętniać godnie. A żeby to było systematycznie robione, 
musi także istnieć Instytut Pamięci Narodowej, dzięki któremu możemy to godne 
upamiętnienie przeprowadzać. Dziękuję."
341,Marcin Skonieczka,Polska2050-TD,"Panie Marszałku! Wysoka Izbo! 10 stycznia obchodzimy Dzień Obniżania Kosztów 
Energii. Inicjatywa ta została zapoczątkowana w 1995 r. przez organizację z 
Kanady. Celem tej inicjatywy jest promowanie działań mających na celu 
redukcję zużycia energii, co pozytywnie wpływa na ochronę środowiska i 
jednocześnie przekłada się na oszczędności finansowe. Oszczędzanie energii 
nie tylko odciąża domowe budżety, lecz również przyczynia się do redukcji 
emisji CO
2
, wspierając walkę ze zmianami klimatycznymi.
W Dniu Obniżania Kosztów Energii zachęcam Polki i Polaków do zapoznania się z 
opublikowanym na stronach rządowych opracowaniem ˝Dobre praktyki w zakresie 
zmniejszenia zużycia energii˝. Niech Dzień Obniżania Kosztów Energii stanie 
się dla nas inspiracją do odpowiedzialnego i zrównoważonego gospodarowania 
energią. Takie działania przyniosą korzyść zarówno nam, jak i przyszłym 
pokoleniom. Dziękuję bardzo."
50,Krzysztof Ciecióra,PiS,"Dzień dobry.
Panie Marszałku! Wysoka Izbo! W zeszłym roku zapadł wyrok sądowy, który 
skazał rolnika za to, że jest rolnikiem, za to, że prowadzi swoją produkcję 
na swoim gospodarstwie z pokolenia na pokolenie. Jest to głośna sprawa pana 
Szymona Kluki, który musiał zapłacić łącznie ponad 100 tys. zł odszkodowania 
dla sąsiada, który wybudował się w sąsiedztwie gospodarstwa pana Kluki. Ten 
sąsiad wygrał tę sprawę po wielu, wielu odwołaniach.
Dzisiaj chciałem poinformować Wysoki Sejm, że złożyliśmy projekt ustawy o 
immisjach, który ma w przyszłości uniemożliwić realizację tego typu spraw 
przez sądy, tak aby rolnicy byli chronieni prawnie przed napływową ludnością 
na terenach wiejskich, która próbuje zablokować produkcję wiejską, produkcję 
żywności, ponieważ przeszkadza im hałas bądź zapachy. Szanowni państwo, wieś 
jest miejscem do produkcji żywności, to jest jej podstawowa funkcja.
Mam nadzieję, panie marszałku, również o to proszę (Dzwonek), aby ta ustawa 
bez niepotrzebnej zwłoki była procedowana. (Oklaski)"
292,Norbert Pietrykowski,Polska2050-TD,"Panie Marszałku! Wysoka Izbo! Mam przyjemność poinformować o złożeniu 
dokumentów zawierających regulamin parlamentarnego zespołu ds. regulacji 
rynku aptecznego i produktów leczniczych. Jest to niezwykle istotna rzecz, 
dlatego że od kilku lat obserwujemy spadającą liczbę aptek, a niestety 
chętnych na studia medyczne z zakresu farmacji oraz diagnostyki 
laboratoryjnej ubywa. I to powoli zaczyna być duży problem. Moje drugie 
pytanie: Czy rząd umożliwi powrót do rozwiązania zapewniającego farmaceutom 
prawo do prowadzenia działalności gospodarczej w formie spółek kapitałowych? 
Dziękuję bardzo."
474,Maria Joanna Koźlakiewicz,KO,"Szanowny Panie Marszałku! Wysoka Izbo! Przemoc domowa wobec dzieci i 
młodzieży to dramat, który rozgrywa się za zamkniętymi drzwiami wielu 
polskich domów. Statystyki są przerażające. Coraz częściej słyszymy o 
przypadkach przemocy fizycznej, psychicznej i emocjonalnej wobec 
najmłodszych. Niestety wiele z tych dzieci pozostaje niewidocznych dla 
systemu, a ich cierpienie trwa latami. Musimy głośno mówić o tym problemie i 
podejmować działania, które zapewnią dzieciom bezpieczeństwo oraz wsparcie. 
Przemoc w domu niszczy młode życie, odbiera poczucie własnej wartości i 
wpływa na całe dalsze życie dziecka. To nie jest problem, który może czekać. 
Potrzebujemy natychmiastowych i skutecznych rozwiązań. Rząd Koalicji 
Obywatelskiej podejmuje działania, aby przeciwdziałać przemocy domowej. 
Wprowadzane są programy wsparcia dla ofiar oraz zmiany prawne, które mają 
chronić dzieci przed przemocą. Jednak potrzebujemy więcej: więcej 
profilaktyki, więcej edukacji i większego zaangażowania instytucji 
publicznych w pomoc ofiarom. Niezwykle ważne jest także wsparcie dla szkół, 
które powinny być miejscem (Dzwonek), gdzie dzieci mogą znaleźć pomoc i 
zrozumienie. Nauczyciele, pedagodzy i psycholodzy szkolni muszą mieć 
odpowiednie narzędzia oraz szkolenia, aby szybko reagować na sytuacje 
przemocy domowej. Nie ma żadnego usprawiedliwienia dla przemocy. Dziękuję. 
(Oklaski)"
488,Jarosław Krajewski,PiS,"Szanowny Panie Marszałku! Wysoka Izbo! Chciałbym zwrócić uwagę państwa 
parlamentarzystów, ale również zaapelować do rządu o poważne potraktowanie 
walki z dezinformacją. Otóż w ˝Programie Polskiej Prezydencji w Radzie Unii 
Europejskiej˝ znajduje się rozdział dotyczący bezpieczeństwa, również ze 
wskazaniem kwestii zwiększania koordynacji mającej na celu przeciwdziałanie 
dezinformacji na poziomie europejskim. Zacytuję tutaj fragment, że te 
działania wymagają: zdolności do rozpoznawania i eliminowania dezinformacji i 
zagranicznych manipulacji, ale również długofalowych działań w obszarze 
edukacji obywatelskiej, budowania psychologicznej odporności społeczeństw i 
przygotowania na sytuacje kryzysowe. To są bardzo ważne słowa, szanowni 
państwo. Warto, żeby poszły za tym również czyny. Apeluję do rządu o to, żeby 
przeprowadzić poważną kampanię społeczną, która zwiększy odporność Polaków na 
zagrożenia ze strony m.in. Federacji Rosyjskiej. (Dzwonek) Warto potraktować 
to poważnie i przeprowadzić naprawdę poważną kampanię społeczną budującą 
naszą wspólną odporność na dezinformację. Dziękuję bardzo. (Oklaski)"
269,Marcin Ociepa,PiS,"Szanowny Panie Marszałku! Wysoka Izbo! Chcę powiedzieć jako poseł ziemi 
opolskiej, że mamy chyba do czynienia z jakąś upiorną grupą rekonstrukcyjną 
poprzedniego rządu Donalda Tuska. Województwo opolskie znowu musi stawać do 
obrony Elektrowni Opole, województwo opolskie znowu pada ofiarą, jak wiele 
innych regionów w Polsce, polityki centralistycznej Donalda Tuska, w której 
nie ma miejsca na rozwój regionalny, a kolej dużych prędkości, zapisana 
pierwotnie w projekcie CPK, ma dojeżdżać wyłącznie do dużych metropolii.
A więc chcę powiedzieć po raz kolejny z tej mównicy, że Opole i Opolszczyzna 
nie są gorsze niż Warszawa, Poznań czy Gdańsk. Posłowie ziemi opolskiej 
powinni murem stanąć za Elektrownią Opole, za tymi, którzy już dzisiaj 
obawiają się utraty pracy w wyniku prowadzonej tak, a nie inaczej polityki 
rządu Donalda Tuska. Nie pozwolimy na zamknięcie Elektrowni Opole, nie 
pozwolimy na zamknięcie Zakładów Azotowych Kędzierzyn-Koźle (Dzwonek) 
będących częścią Grupy Azoty, nie pozwolimy na zwijanie Polski regionalnej. 
Dziękuję bardzo. (Oklaski)"
14,Barbara Bartuś,PiS,"Oświadczenie poselskie w 105. rocznicę wejścia w życie traktatu wersalskiego
Panie Marszałku! Wysoka Izbo! Dokładnie 105 lat temu, 10 stycznia 1920 r., 
wszedł w życie traktat wersalski. Dokument ten formalnie zakończył I wojnę 
światową, wprowadzając nowy porządek polityczno-prawny w Europie. Traktat, 
podpisany 28 czerwca 1919 r. w Sali Lustrzanej pałacu wersalskiego, przyniósł 
kres globalnemu konfliktowi, który przez 4 lata wyniszczał Europę. Zarówno 
dla Polski, jak i całego Starego Kontynentu był to czas przełomowych zmian.
Dzięki determinacji i dalekowzroczności polskiej delegacji, w skład której 
wchodzili Roman Dmowski i Ignacy Jan Paderewski, społeczność międzynarodowa 
uznała prawo Polski do bycia niepodległym krajem. Traktat wersalski ustanowił 
granice, które objęły ziemie zaboru pruskiego - Pomorze Gdańskie, 
Wielkopolskę i część Kujaw - będące przez ponad wiek przedmiotem 
wynaradawiania i eksploatacji.
Jakkolwiek decyzja o utworzeniu Wolnego Miasta Gdańska pod protektoratem Ligi 
Narodów nie spełniła w pełni naszych oczekiwań, to zagwarantowano Polsce 
prawo do korzystania z tego kluczowego portu, zapewniając tym samym młodemu 
państwu dostęp do Bałtyku. Z kolei zaplanowane plebiscyty na Warmii, Mazurach 
i Górnym Śląsku miały dać Polakom zamieszkującym te tereny szansę na powrót 
do ojczyzny.
Traktat wersalski postawił Niemcy w stan odpowiedzialności za wybuch I wojny 
światowej, nakładając na nie szereg surowych sankcji. Komisja w składzie 
pięciu sędziów pochodzących z państw ententy przyjęła klauzulę winy wojennej, 
przypisując Niemcom pod rządami cesarza Wilhelma II i ich sojusznikom pełną 
odpowiedzialność za konflikt.
Akt prawny podpisany w Wersalu, choć dawał nadzieję na stabilność, nie 
rozwiązał wszystkich problemów ówczesnej Europy i nie dał pewności pokoju, 
miał jednak znaczący wpływ na dalszy rozwój państwa polskiego w burzliwych 
latach 20. i 30. XX w."
469,Barbara Grygorcewicz,KO,"Szanowny Panie Marszałku! Wysoka Izbo! Chciałabym dzisiaj zaapelować do nas 
wszystkich, ale w szczególności do koleżanek i kolegów po prawej stronie tej 
sali, o przestrzeganie zasad kultury parlamentarnej podczas obrad. Jesteśmy 
przedstawicielami narodu, a nasze zachowanie w tej sali jest oceniane zarówno 
przez obywateli, jak i naszych zagranicznych partnerów.
W szczególności teraz, w czasie trwającej prezydencji Polski w Unii 
Europejskiej, mamy obowiązek dawać przykład dojrzałej demokracji. Nie możemy 
pozwolić sobie na gorszące przerywanie wypowiedzi z mównicy, krzyki czy 
lekceważenie innych posłów. Każdy z nas ma prawo do swobodnego wyrażania 
swoich poglądów, a zakłócanie tego procesu to nie tylko brak szacunku dla 
mówcy, ale też dla wyborców. Apeluję o powagę i wzajemny szacunek. Pokażmy, 
że potrafimy współpracować ponad podziałami dla dobra Polski i naszej pozycji 
w Europie. Dziękuję."
130,Czesław Hoc,PiS,"Szanowny Panie Marszałku! Wypowiem się w aspekcie informacji bieżącej 
dotyczącej polskiej prezydencji w Radzie UE traktującej m.in. o sztucznej 
inteligencji, w tym w ochronie zdrowia.
Sztuczną inteligencję, Artificial Intelligence, Al, niektórzy odbierają jako 
rewolucję w ochronie zdrowia lub jak wynalezienie ognia. Z kolei inni Al 
postrzegają jako skarb, wręcz znalezienie Świętego Graala we współczesnej 
medycynie. Jednakowoż jedni i drudzy muszą pamiętać, że rewolucja ˝pożera 
własne dzieci˝, a ogień może wywołać wielki pożar, Święty Graal zaś jak dotąd 
to legenda.
Czyż nie jest atrakcyjną wizja, że za kilka lat lekarz robot zbada nam 
temperaturę ciała, tętno, ciśnienie tętnicze krwi, podstawowe parametry krwi, 
a hologram wiernie odwzorowujący ulubioną filmową postać przeprowadzi z nami 
anamnezę, czyli wywiad lekarski, następnie wszystkie dane wrzuci do programu 
komputerowego i ustali diagnozę oraz stosowną terapię z odpowiednimi 
zaleceniami?
Wszak już teraz Al rewolucjonizuje radiologię w kwestii opisów zdjęcia RTG, 
mammografii, tomografii komputerowej CT i rezonansu magnetycznego MRI. 
Olbrzymi potencjał Al niesie w spersonalizowanej opiece medycznej, głównie w 
terapii nowotworowej, robotyce chirurgicznej, w systemie monitorowania 
pacjentów, szybszej diagnozie chorób rzadkich, badaniach genetycznych, 
diagnostyce laboratoryjnej oraz telediagnostyce, a w stomatologii Al pomaga w 
wykrywaniu próchnicy i planowaniu leczenia ortodontycznego. Wreszcie jest 
monitorowanie zdrowia na odległość za pomocą noszonych urządzeń medycznych, 
tzw. wearables, czyli inteligentnych gadżetów medycznych, takich jak pasy 
piersiowe, inteligentne pierścienie i smartwatche wykorzystujące Al, czujniki 
do ciągłego monitorowania poziomu glukozy, ciśnienia krwi lub rytmu serca, 
np. FreeStyle Libra, Omron HeartGuide, a także sensory do analizy oddechu 
itp.
Wysoki Sejmie! Czy zatem Al w medycynie to rewolucja i wynalezienie ognia lub 
Święty Graal, czy fides et ratio et... scientia, a zatem rozum/wiarygodność, 
wiara i nauka?
W mojej ocenie trzy daty wstrząsnęły opinią społeczną w aspekcie rozwoju 
sztucznej inteligencji, aczkolwiek proces innowacyjnych i sukcesywnych 
rozwiązań w tym zakresie ciągle trwa i stale wzrasta. Pierwsza to rok 1997, w 
którym to komputer Deep Blue pokonał w szeroko komentowanej walce samego 
arcymistrza szachowego Garriego Kasparowa. Druga data to rok 2017, w którym 
to chiński arcymistrz gry ˝Go˝ Ke Jie, uważany za najlepszego gracza na 
świecie, przegrał pojedynek z programem AlphaGo stworzonym przez firmę 
DeepMind. Należy dodać, że ˝Go˝ uchodzi za najbardziej skomplikowaną grę 
logiczną na świecie. Zgodnie ze znanym powiedzeniem: jeśli szachy to król 
gier, to ˝Go˝ jest ich cesarzem. Trzecia data to rok 2024, w którym to 
Nagrodę Nobla w dziedzinie fizyki otrzymali wspólnie Amerykanin John J. 
Hopfield z Princeton University i brytyjsko-kanadyjski naukowiec Geoffrey E. 
Hinton z University of Toronto za fundamentalne odkrycia i wynalazki, które 
umożliwiają uczenie maszynowe za pomocą sztucznych sieci neuronowych. A zatem 
sztuczne sieci neuronowe, Artificial Neural Networks, ANN, są komputerowymi 
modelami inspirowanymi strukturą i funkcjonowaniem biologicznych sieci 
neuronowych w mózgach ludzi. Stanowią fundament nowoczesnej sztucznej 
inteligencji dzięki swojej zdolności do uczenia się i przetwarzania 
skomplikowanych danych.
Wysoki Sejmie! Dochodzimy do obecnego krzyku mody dostępnego dla wszystkich - 
ChatGPT, Generative Pre-trained Transformer, czyli do zaawansowanego modelu 
językowego opartego na technologii Al. Zintegrowany z różnymi aplikacjami i 
platformami może generować teksty, głosy, które brzmią, jakby były napisane 
przez człowieka.
I tutaj pojawiają się schody, istotne uwagi, zastrzeżenia, wątpliwości i 
realne zagrożenia. Czy Al to narzędzie wiarygodne, a jego użycie opiera się 
na dowodach naukowych? Czy nie będzie łamać praw człowieka, praw pacjenta, 
praw konsumenta? Czy nie narusza naszej podmiotowości? A co z prywatnością i 
bezpieczeństwem danych, integracją Al z istniejącymi systemami, a także 
kwestiami etycznymi i prawnymi, takimi jak odpowiedzialność za błędy systemu? 
Czy w medycynie możemy sobie pozwolić, że wygenerowana opinia, treść czy 
algorytm a priori mogą być błędne? Kluczowe jest również zbudowanie zaufania 
zarówno wśród lekarzy, jak i pacjentów. To są poważne problemy i istotne 
zastrzeżenia, a nade wszystko do nadmiernej zależności od sugerowanych 
poleceń. Wszak mówi się o halucynowaniu botów - dla nich dana odpowiedź brzmi 
prawdopodobnie, bo powtarza się najczęściej.
Wyobraźmy sobie, że jakiś hochsztapler lub ˝uzdrowiciel˝ poprosi ChatGPT o 
podanie argumentów przemawiających za leczeniem raka lewoskrętną witaminą C 
lub zakażenia wirusem SARS-CoV-2 - amantadyną albo, co gorsza, jakaś firma 
bądź koncern farmaceutyczny zawnioskuje o argumentację za leczeniem danym 
lekiem określonej choroby lub ktoś w niecnych celach poprosi o podłożenie 
głosu i sylwetki znanego autorytetu w medycynie, np. utytułowanego profesora 
nauk medycznych, o rekomendację określonej metody leczenia czy stosowania 
˝cudownego˝ leku. Wszak ChatGPT nie zapyta w jakim celu. Po prostu wygeneruje 
treść brzmiącą bardzo prawdopodobnie, choć będzie treścią fałszywą. Nie 
wspomnę o trollach internetowych, także o niektórych ˝wszystkowiedzących˝ 
pseudoautorytetach - influencerach. Są już takowe fejki medyczne, ich 
˝rewolucyjna˝ multiplikacja jest kwestią najbliższego czasu. Bardzo łatwo 
będzie ˝nakarmić˝ algorytm treściami potrzebnymi np. szarlatanowi i algorytm 
będzie halucynował i wygeneruje treść brzmiącą prawdopodobnie, choć będącą 
fałszywą.
Abstrahując od kwestii medycznych, sam laureat Nobla, ww. Geoffrey Hinton 
uważany za ˝ojca chrzestnego sztucznej inteligencji˝ oraz pioniera tzw. 
głębokiego uczenia, czyli deep learning, które pozwala sztucznym sieciom 
neuronowym na samodzielne uczenie się z danych, widzi groźbę wymknięcia się 
tego spod kontroli. Według naukowca w ciągu najbliższych 20 lat ludzkości uda 
się opracować system sztucznej inteligencji, który potencjałem przewyższy 
ludzi - tzw. silną sztuczną inteligencję, Artificial Generał Intelligence, 
AGI.
Wysoki Sejmie! Na razie ChatGPT oblał egzamin specjalizacyjny z królowej nauk 
o zdrowiu, czyli interny, i przegrał z doświadczeniem naukowców z 
Uniwersytetu Mikołaja Kopernika w Toruniu. Na razie sztuczna inteligencja nie 
jest w stanie zastąpić ludzkiego umysłu w dziedzinie medycyny, nie jest 
realną alternatywą dla lekarzy. I choć sztuczna inteligencja stale doskonali 
swoje umiejętności generowania obrazów, to dotychczas możemy odróżnić zdjęcia 
Al od rzeczywistych dzięki uważnej analizie szczegółów, np. algorytmowi 
analizy struktury obrazu GAN Detector, analizie danych EXIF.
Konkludując, choć sztuczna inteligencja ma ogromny potencjał w transformacji 
opieki zdrowotnej, to nie zastąpi w medycynie humanizmu ani wyważonej 
empatii, nie nawiąże przyjaznej relacji z pacjentem, nie będzie kompatybilna 
z kreatywnością i godnością człowieka ani z holistycznym ujęciem 
najważniejszej osoby w systemie - pacjenta.
A zatem tak dla sztucznej inteligencji w medycynie, ale jako jej wsparcie, a 
nie wyparcie kogokolwiek; tak dla informacji, ale nie dla dezinformacji; tak 
dla współpracy, ale nie dla alienacji i zastępowania ludzi. To człowiek 
stworzył sztuczną inteligencję i to człowiek musi ją kontrolować i nad nią 
panować! Tym bardziej w medycynie - najszlachetniejszej spośród wszystkich 
sztuk!"
175,Tomasz Kostuś,KO,"Oświadczenie w sprawie konieczności podjęcia pilnych działań w celu 
ograniczenia częstotliwości oraz intensywności występowania smogu nad Polską 
oraz zapobiegania jego skutkom
Koniec roku nie oznaczał niestety dla mieszkańców Opola, że mogli odetchnąć z 
ulgą. Ani - precyzyjniej - że mogli w ogóle odetchnąć. Ponad 2000% normy - 
takie stężenie pyłu PM2.5 w szczytowym momencie odnotował 30 grudnia czujnik 
stacji WIOŚ przy ul. Koszyka w Opolu. Wywindowało to miasto na szczyt 
rankingu najbardziej zanieczyszczonych miast w Europie i na świecie, za m.in. 
kilkudziesięcioma chińskimi miastami, a także Ostrawą i Ułan Bator.
Problem smogu dotknął też w tym okresie, choć w mniejszym stopniu, inne 
miasta południa Polski, a w sieci rozgorzała dyskusja na temat przyczyn i 
możliwych kroków zaradczych. Eksperci podkreślają, że to warunki 
atmosferyczne mają kluczowe znaczenie w rozprzestrzenianiu zanieczyszczeń - 
wyż i brak wiatru powodują ich długotrwałe zaleganie nad danym terenem. 
Równolegle jako innych winowajców od lat wskazuje się kopciuchy i środki 
transportu, jednak ich wymiana w danym mieście nie rozwiązuje problemu, jeśli 
ośrodki z nim sąsiadujące nie przeprowadzą takich samych kroków. Opole np. 
wymieniło blisko 3 tys. złych pieców i zakupiło kilkadziesiąt autobusów 
elektrycznych, a tymczasem przy braku działań lub niewystarczających 
działaniach w gminach sąsiednich nad miasto nadal napływa i zalega nad nim 
złe powietrze. Problem ma swój oczywisty wymiar zdrowotny - gwałtowny wzrost 
liczby ofiar udarów i zawałów serca, zwłaszcza wśród osób starszych i 
schorowanych.
Eksperci wskazują, że potrzebne są tu działania systemowe, i upatrują 
nadzieję w zmianach, jakie mają być wprowadzone we wstrzymanym obecnie 
programie ˝Czyste powietrze˝. To m.in. przewidywane wprowadzenie refundacji 
tylko dla wybranych, certyfikowanych urządzeń, które nie pochłaniają 
ogromnych ilości energii, oraz wprowadzenie specjalnych audytów, na bazie 
których będzie wiadomo, czy pompa ciepła jest właściwym rozwiązaniem dla 
danej nieruchomości.
Niewątpliwie w tej sytuacji potrzebna jest kompleksowa informacja ze strony 
rządu na temat działań podejmowanych i planowanych celem ograniczenia 
częstotliwości oraz intensywności występowania epizodów smogowych nad Polską 
oraz minimalizowania ich skutków - i o taką informację w imieniu mieszkańców 
dotykanych smogiem regionów apeluję. Konieczne są także prace, w tym 
legislacyjne, zmierzające do zwiększenia miarodajności pomiarów czujników 
pyłów zawieszonych dopuszczonych do użytkowania w Polsce - o takie działania 
jako przedstawiciel Opolszczyzny w Sejmie będę zabiegał."
369,Andrzej Szejna,Lewica,"Szanowny Panie Marszałku! Wysoka Izbo! Przedłożony projekt ustawy ma na celu 
dostosowanie przepisów krajowych do rozwiązań zawartych w rozporządzeniu Rady 
2017/1939 z dnia 12 października 2017 r. wdrażającym wzmocnioną współpracę w 
zakresie ustanowienia Prokuratury Europejskiej. Przepisy te umożliwią organom 
Prokuratury Europejskiej, EPPO, pełne funkcjonowanie w Polsce. Jako prawnik i 
członek rządu chcę podkreślić, że przystąpienie Polski do tej instytucji, co 
miało miejsce 29 lutego 2024 r., jest wyrazem naszego zaangażowania w 
budowanie efektywnych mechanizmów prawnych, które wspierają zarówno interes 
narodowy, jak i wspólne cele Unii Europejskiej.
Prokuratura Europejska powstała jako odpowiedź na rosnące wyzwania w zakresie 
ścigania przestępstw gospodarczych naruszających interesy finansowe UE. To 
instytucja, której działania obejmują m.in. przestępstwa VAT o wymiarze 
transgranicznym oraz nadużycia funduszy unijnych. W samym tylko 2022 r. EPPO 
wszczęła ponad 1100 postępowań, przy czym łączne szkody sięgały 14,1 mld 
euro. Polska, uczestnicząc w tych wspólnych wysiłkach, ma teraz możliwość 
aktywnego wkładu w ściganie przestępstw godzących w interesy finansowe 
zarówno Unii Europejskiej, jak i naszego kraju.
Przystąpienie Polski do EPPO jest wyrazem naszej odpowiedzialności za ochronę 
środków publicznych i wzmacnia pozycję Polski jako solidnego partnera na 
arenie międzynarodowej. Delegowani prokuratorzy europejscy działający na 
terytorium Polski ścigają przestępstwa złożone i transgraniczne, korzystając 
jednocześnie ze wsparcia centralnych struktur EPPO. Co istotne, prowadzą 
swoje postępowania zgodnie z przepisami polskiego prawa, co gwarantuje 
zachowanie suwerenności naszego systemu prawnego.
Nasz rząd dołożył wszelkich starań, aby dostosować przepisy krajowe do 
wymogów rozporządzenia Rady (UE) 2017/1939. Stworzyliśmy ramy prawne 
umożliwiające efektywną współpracę z EPPO, zapewniając zarazem odpowiednie 
zasoby i wsparcie dla prokuratorów europejskich działających na terenie 
Polski.
Wysoka Izbo! Udział Polski w Prokuraturze Europejskiej to nie tylko 
konieczność wynikająca z realiów współczesnego świata, ale także wyraz naszej 
determinacji w walce o sprawiedliwość. Jestem przekonany, że wspólnymi siłami 
będziemy skuteczniej chronić interesy finansowe Polski i Unii Europejskiej 
oraz umacniać nasz wizerunek jako kraju zaangażowanego w budowanie 
zintegrowanego systemu prawnego."
389,Tadeusz Tomaszewski,Lewica,"Oświadczenie poselskie w sprawie obiektu sportowego Gwardii w Warszawie
Szanowny Panie Marszałku! Szanowna Izbo! Ponownie została mi przedstawiona 
sprawa niszczejącego stadionu Gwardii Warszawa z boiskiem piłkarskim i torem 
żużlowym znajdującego się przy ul. Racławickiej w Warszawie. W odpowiedzi na 
moje zapytanie poselskie nr 2352 z dnia 4 stycznia 2024 r. otrzymałem 
informację: Agencja Bezpieczeństwa Wewnętrznego decyzją ministra inwestycji i 
rozwoju z dnia 11 września 2019 r. otrzymała w trwały zarząd nieruchomość 
położoną w Warszawie przy ul. Racławickiej 132 z przeznaczeniem na realizację 
zadań wskazanych w ustawie z dnia 24 maja 2002 r. o Agencji Bezpieczeństwa 
Wewnętrznego oraz Agencji Wywiadu.
Z bieżącej korespondencji z wiceprezesem Warszawskiego Towarzystwa Speedwaya 
wynika, że decyzją ministra rozwoju i technologii ten trwały zarząd został 
uchylony, a teren został przekazany w trwały zarząd innej instytucji - tym 
razem Agencji Wywiadu. Co więcej, teren został zamknięty ze względu na 
obronność państwa, a tym samym został wyłączony z obowiązywania dokumentów 
planistycznych, w tym projektu miejscowego planu zagospodarowania 
przestrzennego, który jednoznacznie definiował przeznaczenie tej działki na 
usługi sportowo-rekreacyjne.
Podjęta została decyzja o przekazaniu nieruchomości w trwały zarząd kolejnej 
instytucji, dla której sport nie jest priorytetem, a doświadczenia ostatniej 
dekady każą podejrzewać, że żadne realne inwestycje nie zostaną 
przeprowadzone, co zaowocuje wyłącznie dalszą dewastacją terenu. W związku z 
brakiem terenów sportowych w Warszawie nie można na to pozwolić.
20 lipca 2003 r. odbył się tam ostatni mecz żużlowy.
Mając na uwadze powyższe, uprzejmie proszę o odpowiedzi na następujące 
pytania:
1. Dlaczego od prawie 12 lat jest przyzwolenie na niszczenie obiektu, w 
chwili gdy ze strony stowarzyszenia jest zainteresowanie zagospodarowaniem 
tej nieruchomości na cele sportowo-rekreacyjne?
2. Jakie Agencja Wywiadu ma plany na zagospodarowanie tego obiektu?
3. Czy jest szansa na ponowne uruchomienie tego obiektu na zawody żużlowe 
bądź inną działalność sportową?"
